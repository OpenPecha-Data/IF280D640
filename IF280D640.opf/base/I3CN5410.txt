༄༅། །སྡོམ་གསུམ་རབ་དབྱེ་དང་ལྟ་བ་འཁོར་
འདས་དབྱེར་མེད་སོགས་བཞུགས་སོ། །
ཨ
སྔ་འགྱུར་
ཡ་ཆེན་ཨོ་རྒྱན་བསམ་གཏན་གླིང་།
དཔལ་ཡ་ཆེན་ཨོ་རྒྱན་བསམ་གཏན་གླིང༌།

T n
༧ འཇམ་མགོན་ས་སྐྱ་པཎྜི་ཏ།

༄༅། །སྡོམ་གསུམ་རབ་དབྱེ་དང་ལྟ་བ་འཁོར་འདས་
དབྱེར་མེད་སོགས་བཞུགས་སོ། །
གསང་ཆེན་
སྔ་འགྱུར་རྙིང་མ་པ།
དཔལ་ཡ་ཆེན་ཨོ་རྒྱན་བསམ་གཏན་གླིང༌།

དཀར་ཆག
དཀར་ཆག
སྡོམ་གསུམ་རབ་དབྱེ
ལྟ་བ་འཁོར་འདས་དབྱེར་མེད
ཀུན་གཞིའི་ཡིག་ཆུང་
་༡༢༧
གསུང་ངག་ལམ་རིམ་སྨོན་འ ་་་་་་་་་་
༢༠༡
1

སྡོམ་པ་གསུམ་གྱི་རབ་དབྱེ།
༄༅། །སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བའི་
བསྟན་བཅོས་བཞུགས་སོ། །
སྡོམ་པ་གསུམ་གྱི་རབ་ཏུ་དབྱེ་བ་ཞེས་བྱ་བ། བླ་མ་དམ་པའི་ཞབས་ལ་
གུས་པས་ཕྱག་འཚལ་ལོ། །བདེ་གཤེགས་བསྟན་པའི་གསུང་རརབ་
སེང་གེའི་སྒྲ། །ལྟ་ངན་རི་དྭགས་མཐའ་དག་སྐྲག་པར་མཛད། །
སངས་རྒྱས་དགོངས་པ་ཇི་བཞིན་ལེགས་སྒྲུབ་པ། །མཚུངས་མེད་བླ་
མ་དེ་ལ་བདག་ཅག་དད། །སྐྱོན་མེད་ཡོན་ཏན་ཀུན་གྱི་མཛོད་མངའ་
བ། །འགྲོ་བའི་བླ་མའི་ཞབས་ལ་ཕྱག་འཚལ་ནས། །དད་ལྡན་
སངས་རྒྱས་གསུང་བཞིན་བསྒྲུབ་འདོད་པ། །དེ་ལ་སྡོམ་གསུམ་དབྱེ་བ་
བདག་གིས་བཤད། །མཁས་རྣམས་དགའ་བའི་སྡེབ་སྦྱོར་ནི།
བླུན་པོ་རྣམས་ཀྱིས་གོ་དཀའ་བས། །ཚིག་གི་སྦྱོར་བ་སྤངས་ནས་ཀྱང༌། །
ཀུན་གྱིས་གོ་བར་བྱ་ཕྱིར་བཤད། །བདག་ནི་སངས་རྒྱས་བསྟན་པ་ལ། །
མི་ཕྱེད་པ་ཡི་དད་པ་ཡོད། །འོན་ཀྱང་སངས་རྒྱས་བསྟན་པ་ལ། །
འཁྲུལ་པར་སྤྱོད་ལ་བདག་མ་དད། །སོ་སོར་ཐར་པའི་སྡོམ་པ་དང༌། །
བྱང་ཆུབ་སེམས་དཔའི་སེམས་བསྐྱེད་དང༌། །གསང་སྔགས་ཀྱི་ནི་
དབང་བསྐུར་དང༌། ། །དེ་དག་གི་ནི་ཆོ་ག་དང༌། །སོ་སོའི་བསླབ་
པར་བྱ་བ་དང༌། །སེམས་བསྐྱེད་པ་ཡི་གནད་རྣམས་དང༌། །སྟོ་
ཉིད་སྙིང་རྗེའི་སྙིང་པོ་དང༌།རིམ་པ་གཉིས་ཀྱི་གསང་ཚིག་དང་།།
1

ས་སྐྱ་པཎ་ཆེན་གྱིས་མཛད།
ཡེ་ཤེས་ཕྱག་རྒྱ་ཆེན་པོ་དང༌། །ཕྱི་དང་ནང་གི་རྟེན་འབྲེལ་དང༌། །
ས་དང་ལམ་གྱི་རྣམ་གཞག་གི །རྣམ་པར་དབྱེ་བ་བཤད་ཀྱིས་ཉོན། །
སོ་སོར་ཐར་པའི་སྡོམ་པ་ལ། །ཉན་ཐོས་ཐེག་ཆེན་ལུགས་གཉིས་ཡོད།།
ཉན་ཐོས་རྣམས་ཀྱི་སྐབས་འགྲོ་ནས། །དགེ་སློང་གི་ནི་སྡོམ་པའི་བར། །
ཇི་སྲིད་འཚོ་ཡི་བར་དུ་ཡིན། །ཤི་བའི་ཚེ་ན་སྡོམ་པ་གཏོང། །སྡོམ་
པ་རྣམས་ཀྱི་འབྲས་བུ་ནི། །ཚེ་འཕོས་ནས་ནི་འབྱུང་བར་འགྱུར། །
བྱང་ཆུབ་སེམས་དཔའི་སྡོམ་པ་རྣམས། །ཤི་འཕོས་ནས་ཀྱང་རྗེས་སུ་
འབྲང༌། །དེ་དག་གི་ནི་རྒྱུ་མཚན་ཡང༌། །ཉན་ཐོས་སྡོམ་པ་རྣམ་
རིག་མིན། །ལུས་ངག་ལས་ནི་སྐེ་བར་འདོད། །སྡོམ་པ་གཟུགས་
ཅན་ཡིན་པའི་ཕྱིར། །ཤི་བའི་ཚེ་ན་སྡོམ་པ་གཏོང༌། །འདི་ནི་ཆོས་
མངོན་མཛོད་ལས་ཀྱང༌། །བསླབ་པ་ཕུལ་དང་ཤི་འཕོས་དང༌།
མཚན་གཉིས་དག་ནི་བྱུང་བ་དང༌། །རྩ་བ་ཆད་དང་མཚན་འདས་ལས། །
སོ་སོར་ཐར་པའི་འདུལ་བ་གཏོང༌།ཞེས་གསུངས་འདི་ལ་ཚད་མ་
ཡིན། །བྱང་ཆུབ་སེམས་དཔའི་སྡོམ་པ་ནི། །སེམས་ལས་སྐྱེ་ཕྱིར་
གཟུགས་ཅན་མིན། །དེས་ན་ཇི་སྲིད་སེམས་མ་ཉམས། །དེ་ཡི་
བར་དུ་སྡོམ་པ་ཡོད། །མདོ་རྒྱུད་བསྟན་བཅོས་ཐམས་ཅད་ཀྱི། །
དགོངས་པ་ཡང་ནི་དེ་ཉིད་ཡིན། །ཁ་ཅིག་ཇི་སྲིད་འཚོ་ཡི་སྒྲ། །ལུས
དང་སེམས་ལ་དགོངས་ཞེས་ཟེར། །དེ་འདྲ་སངས་རྒྱས་དགོངས་ང་
མིན། །མཁས་པའི་གཞུང་ལས་དེ་མ་བཤད། །དེ་ལྟ་ཡིན་ན་ཉན་
ཐོས་དང༌། །ཐེག་ཆེན་སྡོམ་པ་ཁྱད་མེད་འགྱུར། །ཐུན་མོང་ཐུན་
2

སྡོམ་པ་གསུམ་གྱི་རབ་དབྱེ།
མོང་མ་ཡིན་པའི། །སྐྲབས་འགྲོ་གཉིས་སུ་དབྱེར་མི་རུང༌། །སྡོམ་པ་
འབོགས་པའི་ཆོ་ག་དང་། །དེ་ཡི་བསླབ་བྱའང་གཅིག་ཏུ་འགྱུར། །
ཤི་ཡང་དགེ་སློང་མི་འདོར་ན། །བསླབ་པ་ཕུལ་བ་ལ་སོགས་པ། །
སྡོམ་པ་གཏོང་རྒྱུ་གཞན་གྱིས་ཀྱང༌། །སྡོམ་པ་གཏོང་བ་མི་སྲིད་འགྱུར། །
དེ་ལ་ཁ་ཅིག་འདི་སྐད་དུ། །སེམས་བསྐྱེད་ཀྱིས་ནི་མ་ཟིན་པའི། །
སྡོམ༌པ༌གལ་ཏེ་གཏོང་ན་ཡང༌། །བྱང་ཆུབ་སེམས་ཀྱིས་ཟིན་པ་ཡི། །
སྡོམ་པ་གཏོང་བ་མི་སྲིད་ལོ། །འོ་ན་སེམས་བསྐྱེད་ཀྱིས་ཟིན་པའི། །
དགེ་སློང་ལ་སོགས་སྡོམ་པ་རྣམས། །བསླབ་པ་ཕུལ་དང་ཤི་འཕོས་
དང༌། །རྩ་བ་ཆད་པ་ལ་སོགས་པ། །གཏོང་རྒྱུ་ཀུན་གྱིས་མི་གཏོང་
འགྱུར། །དེ་ལྟ་ཡིན་ན་དགེ་སློང་གིས། །སྡོམ་པ་ཕུལ་ཡང་བསྲུང་
དགོས་འགྱུར། །མ་བསྲུངས་དགེ་སློང་ཉམས་པར་འགྱུར། །ཤི་
འཕོས་ནས་ཀྱང་དགེ་སློང་འགྱུར། །གལ་ཏེ་དེ་ནི་ལྷར་སྐྱེས་ན། །
ལྷ་ཡི་དགེ་སློང་སྲིད་པར་འགྱུར། །མིར་སྐྱེས་ན་ཡང་བྱིས་པ་ལ། །
བླང་མི་དགོས་པར་དགེ་སློང་འགྱུར། །དེ་ལ་ལྟུང་བ་བྱུང་གྱུར་ན། །
དགེ་སློང་སྡོམ་པ་ཉམས་པར་འགྱུར། །ཉམས་ནས་འཆབ་སེམས་སྐྱེས་
པ་ལ། །སླར་ཡང་བླང་དུ་མེད་པར་གསུངས། །ལྷ་དང་བྱིས་པའི་
དགེ་སློང་ནི། །འདུལ་བའི་སྡེ་སྣོད་རྣམས་ལས་བཀག །སེམས་
བསྐྱེད་ལྡན་པའི་བསྙེན་གནས་ཀྱང༌།། །ནང༌པར་ཕན་ཆད་ཡོད་པའི་
ཕྱིར། །རྟག་ཏུ་བསྙེན་གནས་བསྲུང་དགོས་འགྱུར། །མིན་ན་
བསྙེན་གནས་ཉམས་པར་འགྱུར། །ནང་པར་བསྙེན་གནས་གཏོང་ན་
3

ས་སྐྱ་པཎ་ཆེན་གྱིས་མཛད།
ནི། །སྡོམ་པ་རྒྱུན་དུ་འབྱུང་བ་འགལ། །དེས་ན་སོ་སོར་ཐར་པ་ཡི། །
སྡོམ་པ་ཤི་ཡང་ཡོད་དོ་ཞེས། །སྨྲ་བའི་སྐྱེས་བུ་དེ་ལ་ནི། །སྡེ་སྣོད་རྣམ་
དབྱེ་མེད་པར་ཟད། །བྱེ་བྲག་སྨྲ་བའི་བསྙེན་གནས་ཀྱང༌། །དགེ་སློང་ལས་
ལེན་གང་ཟག་ནི། །གླིང་གསུམ་སྐྱེས་པ་བུད་མེད་ལས། །འགྲོ་བ་
གཞན་ལ་སྡོམ་པ་བཀག །མདོ་སྡེ་པ་རྣམས་དུད་འགྲོ་སོགས། །འགྲོ་
བ་གཞན་ལའང་སྐྱེ་བར་བཤད། །བླང་བའི་ཡུལ་ཡང་དགེ་བསྙེན་
སོགས །གང་ཡང་རུང་ལས་བླང་བར་གསུངས། །ཉན་ཐོས་རྣམས་ཀྱི་
ཆོ་ག་ཡང༌། །སྐྱབས་སུ་འགྲོ་བའི་ཚུལ་གྱིས་འབོགས། །དོན་ཡོད་
ཞགས་པའི་རྟོག་པ་ལས། །བསྙེན་གནས་རང་གིས་བླང་བ་ཡི། །
ཆོ་ག་སེམས་བསྐྱེད་འདྲ་བཪ་གསུངས། །དེས་ན་ཆོ་ག་ཁྱད་པར་ཡོད། །
ལ་ལ་བསྙེན་གནས་བསྲུངས་པ་ཡི། །ནང་པར་བསྙེན་གནས་འབུལ་
དགོས་ཟེར། །བསྙེན་གནས་མཚན་མོ་འདས་པ་ན། །གཏོང་ཕྱིར་འདི་
ལ་འབུལ་མི་དགོས། །མདོ་སྡེ་པ་ཡི་ལུགས་བཞིན་དུ། །ཇི་ལྟར་
འདོད་ཚེ་ལེན་ན་ཡང༌། །ནང་པར་ཕན་ཆད་བསྲུང་བ་ཡི། །བསམ་
པ་མེད་ཕྱིར་སྡོམ་པ་གཏོང༌། །དེ་ཡི་ཕྱིར་ན་འབུལ་མི་དགོས།། ལ་ལ་
བསྙེན་གནས་འཆོལ་བ་ཐོས། །འདི་འདྲ་གང་ནའང་བཤད་པ་མེད། །
ཁ་ཅིག་བསྙེན་གནས་འབོགས་པའི་ཚེ། །ཉ་དང་གནམ་སྟོང་ཚེས་
བརྒྱད་ལ། །ལྷ་བསྒོམ་ཐ་དད་མ་བྱས་ན། །བསྙེན་གནས་བསྲུང་དུ་
མི་འདོད་ཟེར། །འདི་ཡང་རེ་ཞིག་བརྟག་པར་བྱ། །བསྙེན་གནས་སོ་
སོར་ཐར་པའི་ལུགས། །གཙོ་ཆེར་ཉན་ཐོས་གཞུང་ལུགས་ཡིན། །ཡི་
4

སྡོམ་པ་གསུམ་གྱི་རབ་དབྱེ།
དམ་ལྷ་ཡི་བསྒོམ་བཟླས་ནི། །གསང་སྔགས་པ་ཡི་གདམས་ངག་ཡིན། །
ཉན་ཐོས་གཞུང་ལས་བཤད་པ་མེད། །དེས་ན་ལྷ་བསྒོམ་མ་བྱས་ཀྱང༌། །
བསྙེན་གནས་ཉམས་པར་འགྱུར་བ་མེད།། །འོན་ཀྱང་གསང་སྔགས་
ལུགས་བྱེད་ན། །ཡི་དམ་བསྒོམ་པ་བསོད་ནམས་ཆེ། །ཐེག་པ་ཆེན་པོ་
ལས་བྱུང་བའི། །སོ་སོར་ཐར་པ་བཤད་ཀྱིས་ཉོན། །བྱང་ཆུབ་སེམས་
དཔའ་ཉིད་ལ་ཡང༌། །སོ་སོར་ཐར་པ་འབོགས་པ་ཡི། །ཆོ་ག་
འགའ་ཞིག་ཡོད་མོད་ཀྱི། །དེ་ཡི་ཆོ་ག་ཕལ་ཆེར་ནུབ། །གསོ་སྦྱོང་རང་
གིས་བླང་བ་སོགས། །ཆོ་གའི་ལག་ལེན་འགའ་ཞིག་ཡོད། །རྒྱལ་སྲས་
བྱམས་པ་འཇམ་དབྱངས་སོགས། །བདག་ཉིད་ཆེན་པོ་འགའ་ཞིག་
གིས།།མཁན་པོ་མཛད་ནས་འགྲོ་མང་ལ། །བསྙེན་པར་རྫོགས་པར་
མཛད་དོ་ཞེས། །ཚིག་འབྲུ་ཙམ་ཞིག་གསུངས་མོད་ཀྱི། །འོན་ཀྱང་
དེ་ཡི་ཆོ་ག་ནི། །མདོ་ལས་གསུངས་པ་ངས་མ་མཐོང༌། །འདི་འདྲ་
སྔོན་གྱི་ཆོ་ག་སྟེ། །འཕགས་པ་རྣམས་ཀྱི་སྤྱོད་ཡུལ་ཡིན། །སོ་སོ་སྐྱེ་བོས་
བྱར་མི་རུང༌། །དེས་ན་ད་ལྟའི་ཆོ་ག་ནི། །བསམ་པ་སེམས་བསྐྱེད་
ཀྱིས་ཟིན་པའི། །ཆོ་ག་ཉན་ཐོས་ལུགས་བཞིན་གྱིས། །སོ་སོར་
ཐར་པ་རིགས་བརྒྱད་པོ། །བྱང་སེམས་སོ་སོར་ཐར་པར་འགྱུར། །
དེ་ནས་བྱང་ཆུབ་སེམས་དཔའ་ཡི། །སོ་སོར་ཐར་པའི་བསླབ་བྱ་ཡི། །
ཁྱད་པར་ཅུང་ཟད་བཤད་ཀྱིས་ཉོན། །འདི་ལ་སྡིག་ཏོ་མི་དགེའི་
ཕྱོགས། །ཕལ་ཆེར་ཉན་ཐོས་ལུགས་བཞིན་བསྲུང༌། །འདོད་པས་
དབེན་པའི་ལྟུང་བ་འགའ། །བྱང་ཆུབ་སེམས་དཔའི་ལུགས་བཞིན་
5

ས་སྐྱ་པཎ་ཆེན་གྱིས་མཛད།
བསྲུང་། །འཇིག་རྟེན་མ་དད་གྱུར་པའི་ཆ། །གཉིས་ཀ་མཐུན་
རྣམས་འབད་པས་བསྲུང་། །འཇིག་རྟེན་འཇུག་པའི་རྒྱུར་འགྱུར་ན།
ཐེག་ཆེན་སོ་སོར་ཐར་ལ་གནང༌། །དཔེར་ན་ཉན་ཐོས་དགེ་སློང་ནི། །
གསེཪ་དངུལ་ལེན་པ་ཐུབ་པས་བཀག།།བྱང་ཆུབ་སེམས་དཔའི་དགེ་
སློང་ལ། །གཞན་དོན་འགྱུར་ན་ལྟུང་བ་མེད། །ཉན་ཐོས་སེམས་
ཅན་དོན་ཡིན་ཡང༌། །འདོད་ཆེན་པོ་ལ་ལྟུང་བ་འབྱུང༌། །ཐེག་ཆེན་
གཞན་གྱི་དོན་ཡིན་ན། །འདོད་ཆེན་ལྟུང་བ་མེད་ཅེས་གསུངས། །
སོ་སོར་ཐར་པ་ལུགས་གཉིས་པོ། །དེ་འདྲའི་རྣམ་དབྱེ་ཤེས་པར་བྱ། །
ཐེག་ཆེན་སོ་སོར་ཐར་ཡིན་ཡང༌། །དགེ་སློང་ལ་སོགས་སྡོམ་པ་ཡི། །
ལྡོག་པ་ཤི་བའི་ཚེ་ན་གཏོང༌། །བྱང་ཆུབ་སེམས་ཀྱི་ལྡོག་པ་དང༌། །དེ་
ཡི་འབྲས་བུ་ཤི་ཡང་འབྱུང༌། །དེ་ནས་ལས་དང་རྣམ་སྨིན་གྱི། །
རྣམ་པར་དབྱེ་བ་བཤད་ཀྱིས་ཉོན། །ལས་ལ་དགེ་སྡིག་ལུང་མ་བསྟན། །
ཡིན་ཅེས་རྒྱལ་བས་མདོ་ལས་གསུངས། །དགེ་བ་ལེགས་པར་སྤྱད་པ་
སྟེ། །རྣམ་སྨིན་བདེ་བ་བསྐྱེད་པ་ཡིན། །སྡིག་པ་ཉེས་པར་སྤྱོད་པ་སྟེ། །
རྣམ་སྨིན་སྡུག་བསྔལ་བསྐྱེད་པར་བྱེད། །བཏང་སྙོམས་གཉིས་ཀ་མ་ཡིན་
།རྣམ་པར་སྨིན་པའང་གཉིས་ཀ་མིན། །འདི་དག་བྱས་པའི་
པས།
ལས་ཡིན་པས། །འདུས་བྱས་ཡིན་པར་ཤེས་པར་བྱ། །ཆོས་ཀྱི་དབྱིངས་
ནི་འདུས་མ་བྱས། །ཡིན་པའི་ཕྱིར་ན་ལས་མ་ཡིན། །དེས་ན་དགེ་
དང་སྡིག་པ་མིན། །ལས་ལ་ཐུབ་པས་རྣམ་གཉིས་གསུངས། །
སེམས་པ་དང་ནི་བསམ་པའོ། །སེམས་པ་ཡིད་ཀྱི་ལས་ཡིན་ཏེ། །བསམ་
6

སྡོམ་པ་གསུམ་གྱི་རབ་དབྱེ།
པ་དེ་ནི་ལུས་ངག་གིའོ། །ཆོས་ཀྱི་དབྱིངས་ནི་གཉིས་ཀ་མིན། །དེ་ཕྱིར་
དགེ་སྡིག་ལས་ལས་གྲོལ།།གཞན་ཡང་ལས་ལ་རྣམ་བཞི་གསུངས། །
ལས་དཀར་རྣམ་སྤྲིན་དཀར་བ་དང༌། །ལས་གནག་རྣམ་སྨིན་གནག་པ་
དང༌། ལས་དཀར་རྣམ་སྨིན་གནག་པ་དང༌།ལས་གནག་རྣམ་
སྨིན་དཀར་བའོ། །བསམ་པ་དག་པའི་སྦྱིན་པ་སོགས། །གཉིས་ཀ་
དཀར་བས་མཁས་པས་བྱ། །བཟའ་བའི་དོན་དུ་གསོད་པ་སོགས། །
གཉིས་ཀ་གནག་པས་མཁས་པས་སྤང༌། །མང་པོ་བསྐྱབ་ཕྱིར་གཅིག་
གསོད་སོགས། །ལས་གནག་རྣམ་སྨིན་དཀར་ན་བྱ། །གསོད་ཕྱིར་
སྦྱིན་པ་གཏོང་ལ་སོགས། །ལས་དཀར་རྣམ་སྨིན་གནག་པས་སྤང༌། །
གཞན་ཡང་ལས་ལ་རྣམ་གཉིས་གསུངས། །འཕེན་བྱེད་ལས་དང་རྫོགས་
བྱེད་ལས།།།དེ་དག་དབྱེ་ན་མུ་བཞི་ཡོད། །འཕེན་བྱེད་དགེ་བས་
འཕངས་པ་ལ། །རྫོགས་བྱེད་ཀྱང་ནི་དགེ་བ་དང༌། །འཕེན་བྱེད་
སྡིག་པས་འཕངས་པ་ལ། །རྫོགས་བྱེད་ཀྱང་ནི་སྡིག་པ་དང༌། །འཕེན་བྱེད་
དགེ་ལ་རྫོགས་བྱེད་སྡིག །འཕེན་བྱེད་སྡིག་ལ་རྫོགས་བྱེད་དགེ །
དེ་དག་དཔེར་བརྗོད་མདོར་བསྡུས་པ། །བཤད་པར་བྱ་ཡིས་ཡིད་ལ་
ཟུང༌། །མཐོ་རིས་གསུམ་པོ་འགྲུབ་པ་ནི། ། དགེ་བའི་ལས་ཀྱིས་
འཕེན་པ་ཡིན། །དེ་དག་བདེ་བ་འབྱུང་བ་ནི། །རྫོགས་བྱེད་དགེ་བས་
འཕངས་པ་ཡིན། །ངན་སོང་གསུམ་དུ་སྐྱེ་བ་ནི། །འཕེན་བྱེད་སྡིག་
པ་ཡིན་པར་གསུངས། །དེ་ཡི་སྡུག་བསྔལ་བྱེ་བྲག་ཀུན། །རྫོགས་
བྱེད་ལས་ནི་སྡིག་པ་ཡིན། །མཐོ་རིས་དགེ་བས་འཕངས་མོད་ཀྱི། །
7

ས་སྐྱ་པཎ་ཆེན་གྱིས་མཛད།
དེ་ཡི་ནད་དང་གནོད་པ་ཀུན། །རྫོགས་བྱེད་སྡིག་པ་ཡིན་པར་
གསུངས། །ངན་འགྲོའི་འཕེན་བྱེད་སྡིག་ཡིན་ཡང༌། །དེ་ཡི་ལུས་
སེམས་བདེ་བ་ཡི། །གནས་སྐབས་དགེ་བས་འཕངས་པར་གསུངས།
གཞན་ཡང་གཅིག་ཏུ་དཀར་བ་དང༌། གཅིག་ཏུ་གནག་དང༌འདྲེན་མའི་
ལས། །རྣམ་པ་གསུམ་དུ་ཐུབ་པས་གསུངས༌། །གཅིག་ཏུ་དཀར་བས་བདེ་
བ་བསྐྱེད། །གཅིག་ཏུ་གནག་པས་སྡུག་བསྔལ་བསྐྱེད།།འདྲེན་མའི་ལས་
ཀྱིས་བདེ་བ་དང༌། །སྡུག་བསྔལ་འདྲེན་མ་བསྐྱེད་པར་གསུངས། །
འདི་འདྲའི་ལས་དང་རྣམ་སྨིན་གྱི། །རྣམ་པར་དབྱེ་བ་ཤེས་གྱུར་ན། །ད་
གཟོད་ལས་ཀྱི་རྒྱུ་འབྲས་ལ། །ཤིན་ཏུ་མཁས་པ་ཉིད་དུ་འགྱུར། །མུ་
སྟེགས་གྲངས་ཅན་པ་རྣམས་ནི། གཤིས་ལ་དགེ་སྡིག་ཡོད་ཅེས་ཟེར། །
རྒྱུ་ལ་འབྲས་བུ་གནས་པར་འདོད། །བོད་ཀྱང་ལ་ལ་དེ་རྗེས་འབྲང༌། །
རྡོ་རྗེ་རྒྱལ་མཚན་བསྔོ་བ་ལས། །འགྲོ་ཀུན་དགེ་བ་ཇི་སྙེད་ཡོད།
བྱས་དང་བྱེད་འགྱུར་བྱེད་པ་ཞེས། །གསུངས་པའི་དགོངས་པ་འཆད་
།ཁ་ཅིག་གྲངས་ཅན་ལུགས་བཞིན་དུ། །ཡོད་པའི་དགེ་བ
བ་ལ།
ཞེས་བྱ་བ། །རང་བྱུང་དུ་ནི་གྲུབ་པར་འདོད། །དེ་ལ་བདེ་གཤེགས་
ང་པོ་ཟེར། །གྲངས་ཅན་ལུགས་འདི་མི་འཐད་པས། །ལུང་དང་
རིགས་པས་དགག་པར་བྱ། །བདེ་གཤེགས་སྙིང་པོ་ཞེས་བྱ་བ། །
ཆོས་དབྱིངས་འགྱུར་མེད་ཉིད་ལ་གསུངས། །དེ་སྐད་དུ་ཡང་རྒྱུད་བླ་
ལས། །སེམས་ནི་རང་བཞིན་འོད་གསལ་བ།།།ནམ་མཁའ་བཞིན་དུ་
འགྱུར་མེད་གསུང༌། །མདོ་ལས་དེ་བཞིན་གཤེགས་པ་ཡི། །སྙིང་
8

སྡོམ་པ་གསུམ་གྱི་རབ་དབྱེ།
པོ་འགྱུར་མེད་ཡིན་ཞེས་བཤད། །ཀླུ་སྒྲུབ་ཀྱིས་ཀྱང་དབུ་མ་ལས། །
དེ་བཞིན་གཤེགས་པའི་རང་བཞིན་གང༌། །དེ་ནི་འགྲོ་བའི་རང་བཞིན
ཡིན། །དེ་བཞིན་གཤེགས་པའི་རང་བཞིན་མེད། །འགྲོ་བ་འདི་ཡི་རང་
བཞིན་མེད། །ཅེས་གསུངས་པ་ཡང་དེ་ཉིད་ཡིན། །ཤེས་རབ་ཕ་
རོལ་ཕྱིན་པ་ལས། །ཆོས་ཀྱི་དབྱིངས་ནི་དུས་གསུམ་དང༌། །།།
ཁམས་གསུམ་དང་ནི་དགེ་སྡིག་ལས།།།རྣམ་པར་གྲོལ་བ་ཡིན་ཞེས་
གསུངས། །དེས་ན་ཆོས་ཀྱི་དབྱིངས་ལ་ནི། །བསྔོ་བ་མེད་ཅེས་རྒྱལ་
བས་བཤད། ཡང་དག་སྦྱོར་བའི་རྒྱུད་ལས་ཀྱང༌། །དེ་ཡི་སྡིག་དང་
བསོད་ནམས་ཀྱི། །ཆ་གཉིས་རྣམ་པར་རྟོག་པ་སྟེ། །མཁས་པས་འདི་
གཉིས་རྣམ་པར་སྤང༌། །ཞེས་གསུངས་དེ་བཞིན་གསང་འདུས་ལ། །
སོགས་པའི་རྒྱུད་སྡེ་ཀུན་ལས་གསུངས། །འཕགས་པ་ཀླུ་སྒྲུབ་ཉིད་
ཀྱིས་ཀྱང༌། །གཏམ་བྱ་རིན་ཆེན་ཕྲེང་བ་ལས། །སྡིག་དང་བསོད་
ནམས་བྱ་བ་འདས། །ཟབ་མོ་བཀྲོལ་བའི་དོན་དང་ལྡན།
།མུ་
སྟེགས་གཞན་དང་རང་ཉིད་ཀྱིའང༌། །གནས་མིན་སྐྲག་པས་མ་མྱངས་
པ། །ཞེས་གསུངས་གཞན་ཡང་དེ་ཉིད་ལས། །ཤེས་པས་ཡོད་དང་
མེད་ཞིའི་ཕྱིར། །སྡིག་དང་བསོད་ནམས་ལས་འདས་པ། །དེ་ཡིས་
བདེ་འགྲོ་ངན་འགྲོ་ལས། །དེ་ནི་ཐར་པ་དམ་པར་བཞེད། །ཅེས་
གསུངས་འདི་ཡང་ཆོས་ཀྱི་དབྱིངས། །དགེ་སྡིག་མེད་པའི་ལུང་ཡིན་ནོ། །
ཁ་ཅིག་བདེ་གཤེགས་སྙིང་པོའི་སྒྲ །སྟོང་ཉིད་སྙིང་རྗེའི་སྙིང་པོར་
འདོད། །འདི་ནི་བདེ་གཤེགས་སྙིང་པོའི་ཁམས། །སྦྱོང་བྱེད་ཡིན་
9

ས་སྐྱ་པཎ་ཆེན་གྱིས་མཛད།
གྱི་ཁམས་དངོས་མིན། །དེ་སྐད་དུ་ཡང་རྣམ་འགྲེལ་ལས།།།སྒྲུབ་བྱེད་
ཐུགས་རྗེ་གོམས་པ་ལས། །ཞེས་གསུངས་བསླབ་བཏུས་ཉིད་ལས་
ཀྱང༌། །སྟོང་ཉིད་སྙིང་རྗེའི་སྙིང་པོ་ཅན། །བསྐྱེད་པས་བསོད་ནམས་
དག་པར་འགྱུར། །ཞེས་གསུངས་དེ་བཞིན་མདོ་སྡེ་དང༌། །རྒྱུད་
ཀུན་ལས་ཀྱང་དེ་སྐད་གསུངས༌། །མངོན་པའི་གཞུང་ལས་ཉན་ཐོས་
རྣམས། །ངོ་བོ་ཉིད་ཀྱི་དགེ་བ་ཞེས། །བཤད་པ་དད་པ་ལ་སོགས་པ། །
བཅུ་གཅིག་ཁོ་ན་ཡིན་ཞེས་གསུང༌། །དོན་དམ་དགེ་བ་ཞེས་བཤད་པ།།
དེ་བཞིན་ཉིད་ལ་གསུངས་པ་ཡིན། །དོན་དམ་སྡིག་པ་འཁོར་བ་ཀུན།།
ནམ་མཁའ་སོ་སོར་བརྟག་མིན་གཉིས། །དོན་དམ་ལུང་མ་བསྟན་ཅེས་
བཤད། །དེ་བཞིན་ཉིད་ལ་དགེ་བ་ཞེས།།བཤད་པའི་དགོངས་པ་འདི་
ལྟར་ཡིན། །དཔེར་ན་ནད་དང་བྲལ་བ་ནི། ལུས་བདེ་མྱ་ངན་མེད་པ་
ལ། །སེམས་བདེ་ཞེས་ནི་འཇིག་རྟེན་ཟེར། །འདི་དག་སྟག་བསྔལ་མེད་པ་
ལས། །གཞན་པའི་བདེ་བ་མེད་མོད་ཀྱི། །འོན་ཀྱང་སྡུག་བསྔལ་
མེད་ཙམ་ལ། །བདེ་བ་ཡིན་ཞེས་ཀུན་ལ་གྲགས། །དེ་བཞིན་ཆོས་ཀྱི་
དབྱིངས་ལ་ཡང༌། །སྡིག་པ་མེད་པ་ཙམ་ཞིག་ལས། །ལྷག་པའི་
དགེ་བ་མེད་མོད་ཀྱི། །དགེ་བ་ཡིན་ཞེས་བཏགས་པར་ཟདཟད། །།
གཞན་ཡང་མངོན་པའི་གཞུང་རྣམས་ལས། །ཟས་ཀྱིས་འགྲངས་པ་ལ་
སོགས་ལ། །འདོད་ཆགས་བྲལ་བར་གསུངས་མོད་ཀྱི། །འོན་ཀྱང་
གཏན་ནས་བྲལ་བ་ཡི། །འདོད་ཆགས་བྲལ་བ་མ་ཡིན་ནོ། །དེ་
བཞིན་ཆོས་ཀྱི་དབྱིངས་ལ་ཡང༌། །དགེ་བ་ཡིན་ཞེས་གསུངས་གྱུར་ཀྱང༌།།
10

སྡོམ་པ་གསུམ་གྱི་རབ་དབྱེ།
འབྲས་བུ་བདེ་བ་བསྐྱེད་པ་ཡི། །དགེ་བ་དངོས་ནི་མ་ཡིན་ནོ། །ཅི་ནས་
ཆོས་དབྱིངས་དགེ་བ་ཉིད། །ཡིན་ན་ཧ་ཅང་ཐལ་འགྱུར་ཏེ། །ཆོས་ཀྱི་
དབྱིངས་ལས་མ་གཏོགས་པའི། །ཆོས་གཞན་མེད་ཕྱིར་སྡིག་པ་དང་།།
ལུང་མ་བསྟན་ཡང་དགེ་བར་འགྱུར། །དེ་ལྟ་ཡིན་ན་སེམས་ཅན་ཀུན།།
ངན་འགྲོར་འགྲོ་བ་མི་སྲིད་དོ། །ལ་ལ་བྱམས་དང་སྙིང་རྗེ་སོགས།།
གཤིས་ཀྱི་དགེ་བ་ཡིན་ཞེས་ཟེར། །འདི་ཡང་དེ་ལྟར་ངེས་པ་མེད། །
མི་མཁས་པ་ཡི་བྱམས་སྙིང་རྗེ། །ངན་སོང་རྒྱུ་རུ་ཐུབ་པས་གསུངས།
ཐབས་ལ་མཁས་པའི་སྙིང་རྗེ་ལ། །དགོངས་ནས་དགེ་བར་གསུངས་
པ་ཡིན། །དེས་ན་འགྲོ་བ་ཐམས་ཅད་ཀྱི། །བྱས་པའི་དགེ་བ་ལ་དགོངས་
ནས། །འགྲོ་ཀུན་དགེ་བ་ཇི་སྙེད་ཡོད། །ཅེས་བྱའི་ཚིག་གིས་གསུངས་པ་
ཡིན། །གལ་ཏེ་ཆོས་ཀྱི་དབྱིངས་ཡིན་ན། །ཇི་སྙེད་ཅེས་བྱའི་སྒྲ་མི་
འཐད། །ཡོད་ཅེས་བྱ་བའི་སྒྲ་ཡང་འགལ། །དེ་ཡི་རྒྱུ་མཚན་འདི་ལྟར་
ཡིན།།།ཇི་སྙེད་ཅེས་བྱ་མང་པོའི་སྦྲསྒྲ། །ཆོས་ཀྱི་དབྱིངས་ལ་མང་ཉུང་
མེད། །དེ་ནི་སྤྲོས་བྲལ་ཡིན་ཕྱིར་རོ། །ཆོས་དབྱིངས་ཡོད་པའང་མ་
ཡིན་ཏེ། །ཡོད་ཙམ་མི་རྟག་གིས་ཁྱབ་པར། །ཆོས་ཀྱི་གྲགས་པས་
ལེགས་པར་གསུངས། །ཀླུ་སྒྲུབ་ཀྱིས་ཀྱང་དབུ་མ་ལས། །གལ་ཏེ་མྱ་ངན་
འདས་དངོས་ན། །མྱ་ངན་འདས་པ་འདུས་བྱས་འགྱུར། །དངོས་པོ་
འདུས་བྱས་མ་ཡིན་པ། །འགའ་ཡང་གང་ནའང་ཡོད་མ་ཡིན། །
ཞེས་གསུངས་གཞན་ཡང་དེ་ཉིད་ལས། །གང་དག་རང་བཞིན་གཞན་
དངོས་དང༌། །དངོས་དང་དངོས་མེད་ཉིད་ལྟ་བ། །དེ་དག་སངས་
11

ས་སྐྱ་པཎ་ཆེན་གྱིས་མཛད།
རྒྱས་བསྟན་པ་ལ། །དེ་ཉིད་མཐོང་བ་མ་ཡིན་ནོ། །ཞེས་གསུངས་
གཞན་ཡང་དེ་ཉིད་ལས། །བཅོམ་ལྡན་དངོས་དང་དངོས་མེད་པ། །
མཁྱེན་པས་ཀཱཏྱཱ་ཡ་ན་ཡི། །གདམས་ངག་ལས་ནི་ཡོད་པ་དང༌། །མེད་
པ་གཉིས་ཀ་དགག་པར་མཛད། །ཅེས་གསུངས་གཞན་ཡང་དེ་ཉིད་
ལས། །ཡོད་ཅེས་བྱ་བ་རྟག་པར་འཛིན། །མེད་ཅེས་བྱ་བ་ཆད་
པར་ལྟ། །དེ་ཕྱིར་ཡོད་དང་མེད་པ་ལ། །མཁས་པས་གནས་པར་
མི་བྱའོ། །ཞེས་གསུངས་པ་ཡང་ཆོས་ཀྱི་དབྱིངས། །ཡོད་མེད་
གཉིས་ཀ་མིན་པའི་ལུང༌། །དེས་ན་སངས་རྒྱས་བསྟན་པ་ལ། །གུས་
པར་བྱེད་ན་ཆོས་ཀྱི་དབྱིངས། །ཡོད་མེད་གཉིས་ཀར་མ་བཟུང་ཤིག །
རིགས་པས་ཀྱང་ནི་འདི་འགྲུབ་སྟེ། །ཡོད་ཙམ་དོན་བྱེད་ནུས་ཕྱིར་རོ། །
ཆོས་ཀྱི་དབྱིངས་ལ་བྱ་བྱེད་མེད། །དེ་ནི་སྤྲོས་བྲལ་ཡིན་ཕྱིར་རོ། །
གཞན་ཡང་ཡོད་པའི་དགེ་བ་ནི། །ཆོས་ཉིད་ཡིན་ན་འགྲོ་ཀུན་གྱི། །དགེ་
བ་ཞེས་བྱ་སྨོས་ཅི་དགོས། །བེམ་པོ་དང་ནི་དངོས་མེད་དང༌། །འཕགས་
པའི་ཆོས་ཉིད་ཅིས་མི་བསྔོ། །ཐམས་ཅད་བསྔོ་རྒྱུ་ཡིན་ཕྱིར་རོ། །
དེས་ན་གཞུང་དེའི་དགོངས་པ་ནི། །ལེགས་པར་བཤད་ཀྱིས་འདི་ལྟར
བཟུང༌། །འགྲོ་བ་ཀུན་གྱིས་བྱས་པ་ཡི། །དགེ་བ་ཇི་སྙེད་ཡོད་པ་ཞེས། །
བྱ་བའི་སྒྲ་ནི་སྤྱིར་བསྟན་ཡིན། །བྱས་དང་བྱེད་འགྱུར་བྱེད་པ་ཞེས།
དུས་གསུམ་དབྱེ་བ་དམིགས་བསལ་ཡིན།།ཡང་ན་གཞན་གྱིས་བྱས་
པ་ཡི། །དགེ་བ་ཇི་སྙེད་ཡོད་པ་དང་། །རྡོ་རྗེ་རྒྱལ་མཚན་རང་ཉིད་ཀྱིས། །
12

སྡོམ་པ་གསུམ་གྱི་རབ་དབྱེ།
བྱས་དང་བྱེད་འགྱུར་བྱེད་པ་ཞེས། །བཤད་ཀྱང་མདོ་དང་འགལ་བ་མེད།
ཡང་ན་མདོར་བསྟན་རྒྱས་བཤད་དོ། །དཔེར་ན་འགྲོ་བ་ཀུན་གྱི་སྡིག །
ཇི་སྙེད་ཡོད་པ་བྱས་པ་དང༌། །བྱེད་འགྱུར་དེ་བཞིན་བྱེད་པ་རྣམས། །
རྒྱལ་བའི་མདུན་དུ་བཤགས་པར་ཤོག །ཞེས་བྱའི་ཚིག་དང་མཚུངས་
པ་ཡིན། །འདི་ལའང་དུས་གསུམ་ལས་གཞན་པའི། །ཡོད་པའི་
སྡིག་པ་གང་ཡང་མེད། །དེ་བཞིན་དུས་གསུམ་ལས་གཞན་པའི། །
ཡོད་པའི་དགེ་བ་སྲིད་མ་ཡིན། །རྡོ་རྗེ་རྒྱལ་མཚན་ཉིད་ལས་ཀྱང༌། །
ཡོད་པ་ཞེས་བྱ་བསྒྲུབ་པར་གསུངས། །ཆོས་དབྱིངས་དགེ་བར་བྱས་
ནས་ནི། །དེ་ལ་བསྔོ་བའི་རྒྱུར་བྱེད་པ། །བསྔོ་བས་འགྱུར་ན་འདུས་
བྱས་འགྱུར། །མི་འགྱུར་བསྔོ་བ་དོན་མེད་ཡིན། །མདོ་སྡེ་རྣམས་
ལས་ཆོས་ཀྱི་དབྱིངས། །འགྱུར་བ་མེད་ཅེས་རྒྱལ་བས་གསུངས། །
རྩ་བའི་ཤེས་རབ་ཉིད་ལས་ཀྱང༌། །རང་བཞིན་རྒྱུ་དང་རྐྱེན་ལས་ནི། །
འབྱུང་བར་རིགས་པ་མ་ཡིན་ནོ། །རྒྱུ་དང་རྐྱེན་ལས་བྱུང་བ་ཡི། །
རང་བཞིན་བྱས་པ་ཅན་དུ་འགྱུར། །རང་བཞིན་བྱས་པ་ཅན་ཞེས་བྱར། །
ཇི་ལྟ་བུར་ན་རུང་བར་འགྱུར། །རང་བཞིན་དག་ནི་བཅོས་མིན་དང༌།།
གཞན་ལ་ལྟོས་པ་མེད་པ་ཡིན། །ཞེས་གསུངས་གཞན་ཡང་དེ་ཉིད་
ལས། །གལ་ཏེ་རང་བཞིན་གྱིས་ཡོད་ན། །དེ་ནི་མེད་ཉིད་མི་
འགྱུར་རོ། །རང་བཞིན་གཞན་དུ་འགྱུར་བ་ནི། །ནམ་ཡང་འཐད་
པར་མི་འགྱུར་རོ། །དེ་ལ་སོགས་པའི་ལུང་རིགས་རྣམས། །ཆོས་
དབྱིངས་དགེ་བ་མིན་པར་གསུངས། །གལ་ཏེ་ཆོས་ཉིད་དེ་བཞིན་ཉིད། །
13

ས་སྐྱ་པཎ་ཆེན་གྱིས་མཛད།
བསྔོ་བྱའི་དགེ་བ་མ་ཡིན་མོད། །བྱང་ཆུབ་སེམས་དཔའི་བློ་སྦྱོང་ལ། །
བསྔོས་ཀྱང་ཉེས་པ་མེད་སྙམ་ན། །མ་ཡིན་འདི་ལ་ཉེས་པ་ཡོད།
དམིགས་པའི་འདུ་ཤེས་ཡོད་པའི་ཕྱིར། །བསྔོ་བ་དུག་དང་བཅས་པར་
འགྱུར། །འདི་འདྲའི་བསྔོ་བ་བྱས་གྱུར་ན། ། སྦལ་བ་རྨ་ཅན་ཇི་བཞིན་དུ། །
བསྔོ་བ་ཐམས་ཅད་འཇིག་པར་འགྱུར། །ཆོས་ཉིད་སྤྲོས་བྲལ་ངང་ནས་
ནི། །དགེ་བ་ཇི་སྙེད་བྱས་པ་རྣམས། །འགྲུབ་བམ་གལ་ཏེ་མི་འགྲུབ་
ཀྱང༌།།།འགྲོ་བའི་དོན་དུ་བསྔོ་བྱེད་ན། །བྱང་ཆུབ་སེམས་དཔའི་བློ་
སྦྱོང་ཡིན། །ཆོས་ཉིད་བསྔོ་རྒྱུར་བྱེད་ན་ནི། །བློ་སྦྱོང་དུ་ཡང་མི་རུང་ངོ༌། །
དེ་ཡི་རྒྱུ་མཚན་འདི་ལྟར་ཡིན། །ཆོས་དབྱིངས་སྤྲོས་དང་བྲལ་བ་ལ། །
དགེ་བར་བྱེད་ན་དམིགས་པར་འགྱུར། །དམིགས་དང་བཅས་པའི་འདུ་
ཤེས་ཀྱིས།། །བསྔོ་བ་དུག་དང་བཅས་པར་གསུངས། །དཔེར་ན་དུག་
དང་བཅས་པ་ཡི། །།ཁ་ཟས་བཟང་པོ་ཟ་བ་ལྟར། །དཀར་པོའི་
ཆོས་ལ་དམིགས་པ་ཡང༌།།།དེ་དང་འདྲ་བར་རྒྱལ་བས་གསུངས། །
མངོན་པར་རྟོགས་པའི་རྒྱན་ལས་ཀྱང༌། །ཡོངས་སུ་བསྔོ་བ་ཁྱད་པར་
ཅན། །དེ་ཡི་བྱེད་པ་མཆོག་ཡིན་ནོ། །དེ་ནི་དམིགས་མེད་རྣམ་པ་ཅན། །
ཕྱིན་ཅི་མ་ལོག་མཚན་ཉིད་དོ། །ཞེས་གསུངས་མདོ་རྒྱུད་ཐམས་ཅད་
མཐུན། །གང་དག་དམིགས་པ་མེད་པ་ཡི། །ཆོས་ཀྱི་དབྱིངས་ལའང་
ཡོད་པ་ཡི། །དགེ་བ་ཡིན་ཞེས་དམིགས་བྱེད་པ། །དེ་ཡིས་ཆོས་
ཅན་གཞན་དག་ལ། །དམིགས་པར་འགྱུར་བ་ལྟ་ཅི་སྨོས། །བྱི་བས་དབྱུག་
པ་ཟོས་གྱུར་ན། །སྣུམ་ཁུར་ཟོས་པ་སྨོས་ཅི་དགོས། །གཞན་ཡང་
14

སྡོམ་པ་གསུམ་གྱི་རབ་དབྱེ
ཆོས་ཉིད་དེ་བཞིན་ཉིད། །བསྔོ་བའི་ཡུལ་དུ་བྱེད་པ་དང༌། །ཆོས་
ཉིད་མི་འགྱུར་བདེན་པ་ཞེས། །ཟེར་བ་གོང་འོག་འགལ་བ་ཡིན། །།
དེས་ན་ལེགས་པར་སོམས་ལ་སྨྲོས། །ལ་ལ་བདེ་གཤེགས་སྙིང་པོའི་
སྒྲ། །ཆོས་ཀྱི་དབྱིངས་ལ་མི་ཟེར་བར། །སེམས་ཅན་ཁོ་ནའི་ཁམས་ལ་
འདོད། །སེམས་ཅན་ཁམས་དེ་བརྟག་པར་བྱ། །ཁམས་དེ་དངོས་པོའམ་
དངོས་མེད་དམ། །གཉིས་ཀ་མིན་པར་སྤྲོས་བྲལ་ཡིན །རྣམ་པ་གསུམ་
ལས་གཞན་མི་སྲིད། །དངོས་པོ་ཡིན་ན་བེམ་པོ་དང༌། །རིག་པ་
གཉིས་སུ་ཁ་ཚོན་ཆོད། །བེམ་པོ་སེམས་ཅན་ཁམས་ཉིད་དུ། །འདོད་
པ་མུ་སྟེགས་འགའ་ཡི་ལུགས། །ཡིན་གྱི་སངས་རྒྱས་པ་ལ་མེད། །
རིག་པ་ཡིན་ན་རྣམ་ཤེས་ཀྱི། །ཚོགས་བརྒྱད་ཉིད་ལས་འདའ་བ་མེད། །
ཚོགས་བརྒྱད་འདུས་བྱས་ཡིན་པའི་ཕྱིར། །བདེ་གཤེགས་སྙིང་པོར་མི་
འཐད་དེ། །མདོ་ལས་བདེ་གཤེགས་སྙིང་པོ་ནི། །འདུས་མ་བྱས་སུ་
གསུངས་ཕྱིར་རོ། །འགའ་ལས་ཟག་མེད་སེམས་རྒྱུད་ཅེས། །གསུངས་པ་
ཀུན་གཞིའི་རྣམ་ཤེས་ཀྱི། །གསལ་ཆ་ཉིད་ལ་དགོངས་པ་ཡིན། །དེ་ནི་
མ་བསྒྲིབས་ལུང་མ་བསྟན། །ཡིན་ཕྱིར་དགེ་བའི་ཐ་སྙད་མེད། །འོན་
ཏེ་ཟག་མེད་སེམས་རྒྱུད་ཅེས། །ཚོགས་བརྒྱད་ལས་གཞན་ཡོད་ན་ནི། །
དེ་ཚེ་རྣམ་ཤེས་ཚོགས་དགུར་འགྱུར། །དེས་ན་ཚོགས་བརྒྱད་ལས་
གཞན་པའི།། །ཟག་མེད་སེམས་རྒྱུད་མི་འཐད་དོ། །དངོས་མེད་
ཡིན་ན་དོན་བྱེད་མེད། ¯།དེ་ལ་དགེ་སྡིག་འཐད་མ་ཡིན། །གལ་ཏེ་
སེམས་ཅན་ཁམས་དངོས་དང༌། །དངོས་མེད་གཉིས་ཀ་མ་ཡིན་པར། །
15

ས་སྐྱ་པཎ་ཆེན་གྱིས་མཛད།
སྤྲོས་བྲལ་ཡིན་ན་སྔར་བཤད་པའི། །ཆོས་ཀྱི་དབྱིངས་ལས་འདའ་བ་
མེད། །དེ་ལྟ་ཡིན་ན་ཆོས་ཀྱི་དབྱིངས། །དགེ་སྡིག་མེད་པར་བཤད་
ཟིན་ཏོ། །གལ་ཏེ་བེམ་པོའི་ཆོས་ཀྱི་དབྱིངས། །བདེ་གཤེགས་སྙིང་
པོ་མ་ཡིན་ཡང༌། །སེམས་ཅན་རྣམས་ཀྱི་ཆོས་ཀྱི་དབྱིངས། །བདེ་
གཤེགས་སྙིང་པོ་ཡིན་སྙམ་ན། །མ་ཡིན་ཆོས་ཀྱི་དབྱིངས་ལ་ནི། །
དབྱེ་བ་མེད་པར་རྒྱལ་བས་གསུངས། །རིགས་པས་ཀྱང་ནི་འདི་འགྲུབ་
བོ། །དེས་ན་དེ་བཞིན་གཤེགས་པ་ཡི། །སྙིང་པོ་སྤོས་བྲལ་ཡིན་པའི་ཕྱིར། །
སེམས་ཅན་རྣམས་ལ་སངས་རྒྱས་དང༌། །འཁོར་བ་གཉིས་ཀ་འབྱུང་བ་
འཐད། །འཕགས་པ་ཀླུ་སྒྲུབ་སྐྱོབ་ཉིད་ཀྱིས། །གང་ལ་སྟོང་པ་ཉིད་
རུང་བ། །དེ་ལ་ཐམས་ཅད་རུང་བ་ཡིན། །གང་ལ་སྟོང་ཉིད་མི་རུང་བ། །
དེ་ལ་ཐམས་ཅད་རུང་མ་ཡིན། །ཞེས་གསུངས་པ་ཡང་དོན་འདི་ཡིན། །
ཐེག་པ་ཆེན་པོ་རྒྱུད་བླ་མར། །བདེ་གཤེགས་ཁམས་ཀྱི་སྒྲུབ་བྱེད་ནི། །གལ་
ཏེ་བདེ་གཤེགས་ཁམས་མེད་ན། །སྡུག་ལ་སྐྱོ་བར་མི་འགྱུར་ཞིང༌། །མྱ་
ངན་འདས་ལ་འདོད་པ་དང༌། །དོན་གཉེར་སྨོན་པའང་མེད་པར་འགྱུར། །
ཞེས་གསུངས་པ་ཡང་འདི་ཉིད་དེ། །ཉེ་བར་ལེན་པའི་ཕུང་པོ་ལྔ།
སྡུག་བསྔལ་ཡིན་ཞིང་མྱ་ངན་ལས།།།འདས་པ་བདེ་བ་ཡིན་པས་ན། །
སེམས་ནི་རང་གནས་སྙེག་པའི་ཕྱིར། །མེ་ཡི་སྒྲུབ་བྱེད་ཚ་བ་ལྟར། །
བདེ་གཤེགས་ཁམས་ཀྱི་སྒྲུབ་བྱེད་འཐད། །འདི་དོན་རྒྱས་པར་བརྒྱད་
སྟོང་པའི། །ཆོས་འཕགས་ཀྱི་ནི་ལེའུར་ལྟོས། །འོན་ཀྱང་མདོ་སྡེ་
འགའ་ཞིག་དང༌།།།ཐེག་པ་ཆེན་པོ་རྒྱུད་བླ་མར། །གོས་ངན་ནང་ན་
16

སྡོམ་པ་གསུམ་གྱི་རབ་དབྱེ།
རིན་ཆེན་ལྟར། །སེམས་ཅན་རྣམས་ལ་སངས་རྒྱས་ཀྱི། །སྙིང་པོ་
ཡོད་པར་གསུངས་པ་ནི། །དགོངས་པ་ཡིན་པར་ཤེས་པར་བྱ། །དེ་
ཡི་དགོངས་གཞི་སྟོང་ཉིད་ཡིན། །དགོས་པ་སྐོན་ལྔ་སྤང་ཕྱིར་གསུངས། །
དངོས་ལ་གནོད་བྱེད་ཚད་མ་ནི། །དེ་འདྲའི་སངས་རྒྱས་ཁམས་ཡོད་ན། །
མུ་སྟེགས་བདག་དང་མཚུངས་པ་དང་། །བདེན་པའི་དངོས་པོར་
འགྱུར་ཕྱིར་དང། །ངེས་པའི་དོན་གྱི་མདོ་སྡེ་དང༌། །རྣམ་པ་ཀུན་ཏུ་
འགལ་ཕྱིར་རོ། །འདི་དོན་དེ་བཞིན་གཤེགས་པ་ཡི། །སྙིང་པོའི་
ལེའུའི་མདོ་སྡེ་ལྟས། །སློབ་དཔོན་ཟླ་བ་གྲགས་པས་ཀྱང༌། །དབུ་
མ་ལ་ནི་འཇུག་པ་ལས། །བདེ་གཤེགས་སྙིང་པོ་དྲང་དོན་དུ། །གསུངས་
པ་དེ་ཡང་ཤེས་པར་གྱིས། །འགའ་ཞིག་བསྔོ་བའི་ཚེ་ན་ཆུ། །བསྒྲེང་
བའི་ལག་ལེན་བྱེད་ཅེས་གྲག །འདི་ནི་མུ་སྟེགས་རིག་བྱེད་པའི། །
ལུགས་ཡིན་སངས་རྒྱས་པ་ལ་མེད། །དེས་ན་གང་དང་གང་བྱེད་པ། །
སངས་རྒྱས་གསུང་བཞིན་གུས་པས་སྒྲུབས། །བསྔོ་བ་དེ་ཡང་མདོར་
བསྡུ་ན། །གནས་དང་གནས་མ་ཡིན་པ་གཉིས། །གནས་ཀྱི་བསྔོ་བ་
འགྲུབ་པར་གསུངས། །གནས་མིན་བསྔོས་ཀྱང་འགྲུབ་མི་འགྱུར། །
འདི་དག་གཉིས་ཀ་མདོ་ལས་གསུངས། །འཇམ་དཔལ་སངས་རྒྱས་
ཞིང་ལས་ནི། །ཆོས་རྣམས་ཐམས་ཅད་རྐྱེན་བཞིན་ཏེ། །འདུན་
པའི་རྩ་ལ་རབ་ཏུ་གནས། །གང་གིས་སྨོན་ལམ་ཅི་བཏབ་པ། །དེ་
འདྲའི་འབྲས་བུ་ཐོབ་པར་འགྱུར། །ཞེས་གསུངས་འདི་ནི་གནས་ལ་
དགོངས། །དྲི་མེད་བྱིན་གྱིས་ཞུས་པའི་མདོར། །ཆོས་རྣམས་ཆོས་
17

ས་སྐྲ་པཎ་ཆེན་གྱིས་མཛད།
ཉིད་བསྔོ་བ་ཡིས། །མི་འགྱུར་གལ་ཏེ་འགྱུར་ན་ནི། །།དང་པོའི་
སངས་རྒྱས་གཅིག་ཉིད་ཀྱི། །བསྔོ་བ་དེང་སང་ཅིས་མི་འགྲུབ། །
ཅེས་གསུངས་འདི་ནི་གནས་མིན་གྱི། །བསྔོ་བ་ཉིད་ལ་དགོངས་པ་
ཡིན། །།དེས་ན་བསྔོ་རྒྱུའི་དགེ་བ་དང༌། །བཤགས་པར་བྱ་བའི་
སྡིག་པ་ཡང༌། །བྱས་པའི་དགེ་སྡིག་ཡིན་མོད་ཀྱི། །མ་བྱས་པ་ལ་
དགེ་སྡིག་མེད།། །།དེ་ཡི་རྣམ་གཞག་བཤད་ཀྱིས་ཉོན། །འདོད་
ཆགས་ཞེ་སྡང་གཏི་མུག་གསུམ། །དེས་བསྐྱེད་ལས་ནི་མི་དགེ་བ། །
མ་ཆགས་མ་སྡང་གཏི་མུག་མེད། །དེས་བསྐྱེད་ལས་ནི་དགེ་བ་ཞེས།
གསུངས་པའི་དགོངས་པ་ཤེས་ནས་ནི། །མཁས་པ་རྣམས་ཀྱིས་དཔྱད་
པར་བྱ།། །ཉན་ཐོས་དགེ་བ་ཕལ་ཆེར་ཡང༌། །བྱང་ཆུབ་སེམས་
དཔའི་སྡིག་པར་འགྱུར། །བྱང་ཆུབ་སེམས་དཔའི་དགེ་བ་ཡང༌། །
ཉན་ཐོས་སྡིག་ཏུ་འགྱུར་བར་གསུངས། །བསྐལ་བ་དུ་མར་དགེ་སྤྱད་
ཀྱང༌། །ཉན་ཐོས་ས་རུ་སེམས་བསྐྱེད་ན།།།བྱང་ཆུབ་སེམས་དཔའི་
སྡིག་པ་ལྕི། །དེ་ནི་ཉན་ཐོས་དགེ་ཆེན་ཡིན། །འདོད་པའི་ཡོན་ཏན་
ལྔ་སྤྱོད་ཀྱང༌། །ཐབས་མཁས་བྱང་ཆུབ་སེམས་ལྡན་ན། །རྒྱལ་
སྲས་རྣམས་ཀྱི་དགེ་ཆེན་ཡིན། །ཉན་ཐོས་རྣམས་ཀྱི་སྡིག་པར་
གསུངས། །གཞན་གྱི་དོན་གྱི་སེམས་བརྟན་པའི། །ཕམ་པ་བཞི་པོ་
སྤྱད་ན་ཡང་། །བྱང་ཆུབ་སེམས་དཔའི་དགེ་བ་སྟེ། །ཉན་ཐོས་
རྣམས་ཀྱི་སྡིག་པར་གསུངས། །འཁོར་བའི་འགྲོ་ལ་ཆགས་པ་ནི།
གཞན་དོན་ཡིན་ཡང་ཉན་ཐོས་ཀྱི། །སྡིག་ཡིན་དེ་ཉིད་རྒྱལ་སྲས་ཀྱི། །
18

སྡོམ་པ་གསུམ་གྱི་རབ་དབྱེ།
དགེ་བ་ཡིན་པར་ཤེས་པར་བྱ། །དཀར་ནག་ཟང་ཐལ་ཞེས་བྱ་བའི། །
ཆོས་སྐད་ངོ་མཚར་ཆེ་བ་གྲག །དེ་དག་གིས་ནི་དྲང་དོན་ལ། །ངེས་
པའི་དོན་དུ་འཁྲུལ་པར་ཟད། །དེད་དཔོན་སྙིང་རྗེ་ཆེན་པོ་ཡིས། །
ཚོང་པ་གཡོན་ཅན་བསད་པ་ཡི། །ལས་ཀྱིས་རྫོགས་པའི་སངས་
ས་རྒྱས་
ལ། །སེང་ལྡེང་ཚལ་པ་ཟུག་པ་དང༌། །ལོ་དྲུག་དཀའ་བ་སྤྱད་པ་
དང༌། །རྟ་ཆས་རུལ་པ་གསོལ་བ་དང༌། །བྲམ་ཟེའི་བུ་མོས་སྐར་པ་
དང༌། །དགེ་འདུན་དབྱེན་གྱི་རྒྱུ་ལ་སོགས། །ཐུབ་པའི་སྐུ་ཚེ་སྔ་མ་
ཡི། །ལས་ངན་སྨིན་པར་གསུངས་པ་ནི། །དེས་འདུལ་བ་ཡི་སྐྱེ་བོ་
ལ། །དགོངས་པའི་དབང་གིས་གསུངས་པ་སྟེ། །ཐབས་ལ་མཁས་
པའི་མདོ་སྡེ་ལྟོས། །དེ་ནི་ངེས་དོན་མདོ་སྡེ་ཡིན། །དྲང་བའི་དོན་
ལ་ཡིད་མ་རྟོན། །གལ་ཏེ་རྫོགས་པའི་སངས་རྒྱས་ལ། །ལས་ངན་
སྨིན་པ་བདེན་ན་ནི། །ཚོགས་གཉིས་རྫོགས་པ་དོན་མེད་ཅིང༌། །
དགྲ་བཅོམ་དང་ཡང་འདྲ་བར་འགྱུར། །སྐུ་གསུམ་རྣམ་གཞག་
རུང༌། །དེ་ཡི་འཐད་པ་བཤད་ཀྱིས་ཉོན། །ཚོགས་གཉིས་རྫོགས་
པའི་སངས་རྒྱས་ནི། །སྟུག་པོ་བཀོད་པར་སངས་རྒྱས་པའི། །
ལོངས་སྤྱོད་རྫོགས་པའི་སྐུ་ཉིད་ཡིན། །དེ་ཡི་སྤྲུལ་པའི་སྐུ་ཉིད་ནི། །
ཟས་གཙང་སྲས་སུ་འཁྲུངས་པ་ཡི། །ཤཱ ཀྱ་སེང་གེ་འདི་ཡིན་ནོ།
འདི་ནི་གདུལ་བྱ་སྨིན་པའི་ཕྱིར། །གཤེགས་དང་བཞུགས་དང་མནལ་
བ་དང༌། །མུ་གེའི་གྲོང་དུ་གཤེགས་པ་དང༌།། །ལྷུང་བཟེད་སྟོང་
པར་བྱོན་པ་དང༌། །བསོད་སྙོམས་མང་དུ་རྙེད་པ་དང༌། །དགྲ་
19

ས་སྐྱ་པཎ་ཆེན་གྱིས་མཛད།
དང་ཉེ་དུའི་འབྲེལ་བ་དང༌། །རད་རོད་ཅན་དུ་གཟིམས་པ་དང༌། །
རེས་འགའ་བསྙུང་བར་གཤེགས་པ་དང༌། །གཞན་གྱིས་སྐུར་པ་སྣ་
ཚོགས་དང་། །རེས་འགའ་སྙན་པའི་བ་དན་དང་། །བདེ་དང་
དགེས་པར་སྤྱོད་པ་སོགས། །རྣམ་པ་སྣ་ཚོགས་སྟོན་པ་ནི། ། སྤྲུལ་
པ་ཡིན་གྱི་རང་རྒྱུད་མིན། །གལ་ཏེ་སངས་རྒྱས་དངོས་ལ་ནི། །
ལས་ངན་སྨིན་པར་འདོད་ན་ཡང༌། །ལོངས་སྤྱོད་རྫོགས་པའི་སྐུ་ཉིད་
ལ། །སྨིན་པར་རིགས་ཀྱི་སྤྲུལ་པའི་སྐུ། །ཤཱཀྱ་ཐུབ་པ་ལ་སོགས་
ལ། །སྨིན་པར་འདོད་པ་མུན་སྤྲུལ་ཡིན། །དཔེར་ན་སྒྱུ་མའི་མཁན་
པོ་ལ། །ལས་ངན་འབྱུང་གི་དེས་སྤྲུལ་པའི། །སྒྱུ་མ་ལ་ནི་མི་འབྱུང་
བཞིན། །དེས་ན་དགོངས་པ་ཤེས་དགོས་སོ། །འདི་ཡི་ལུང་དང་
རིགས་པ་རྣམས། །དབྱིག་གཉེན་དང་ནི་ལེགས་ལྡན་སོགས། །
མཁས་པའི་གཞུང་བཞིན་ཤེས་པར་གྱིས། །ཡེ་བཀག་ཡེ་གནང་ཞེས་
བྱ་བའང༌། །སངས་རྒྱས་བསྟན་དང་མཐུན་པ་མིན། །ཉན་ཐོས་
དང་ནི་ཐེག་ཆེན་གྱི། །གནང་བཀག་ཐམས་ཅད་གཅིག་ཏུ་མེད། །
དེས་ན་ལ་ལར་གནང་བ་ནི། །ལ་ལའི་བཀག་པ་ཉིད་དུ་འགྱུར།
དེ་ཡི་འཐད་པ་འདི་ལྟར་ཡིན། །རྣམ་དག་ལུང་བཞིན་བཤད་ཀྱིས་ཉོན། །
ཉན་ཐོས་རྩ་བའི་སྡེ་བཞི་ལ། །འདུལ་བ་མི་འདྲ་རྣམ་བཞི་ཡོད།
སྐད་ཀྱང་ལེགས་སྦྱར་རང་བཞིན་དང༌། །ཟུར་བཅག་པ་དང་ཤ་ཟའི་
སྐད། །རྣམ་པ་བཞི་རུ་གནས་པ་ཡིན།། །དེ་ལས་གྱེས་པ་བཅོ་
བརྒྱད་ལ། །འདུལ་བའི་དབྱེ་བའང་བཅོ་བརྒྱད་ཡོད། །དང་པོར་
20

སྡོམ་པ་གསུམ་གྱི་རབ་དབྱེ།
སྡོམ་པ་ལེན་པ་དང༌། །བར་དུ་བསྲུང་དང་ཕྱིར་བཅོས་དང༌། །སོ་
སོར་ཐར་པ་འདོན་པ་དང༌། །ཐ་མར་སྡོམ་པ་གཏོང་བའི་ཚུལ།
།སྡེ་པ་ཐམས་ཅད་མི་མཚུངས་པས། །གཅིག་གིས་བཀག་པ་གཅིག་ལ་
གནང༌། །གལ་ཏེ་སྡེ་པ་གཅིག་བདེན་གྱི། །དེ་ལས་གཞན་པ་
བརྫུན་ཡིན་ན། །རྒྱལ་པོ་ཀྲི་ཀཱིའི་རྨི་ལམ་ལྟར། །སྡེ་པ་ཐམས་ཅད་
བདེན་པར་གསུངས། །འདི་དོན་རྒྱས་པར་སྡེ་པ་ནི། །ཐ་དད་
བཀླག་པའི་འཁོར་ལོ་དང་། །འདུལ་བ་འོད་ལྡན་ལ་སོགས་ལྟོས།
།སྡེ་པ་ཀུན་གྱི་བསླབ་པ་ཡང་།། །ཤེས་ན་གཅིག་ཏུ་འགྱུར་ཞེ་ན།
།ཤེས་ཀྱང་ཕལ་ཆེར་ཐ་དད་ཡིན། །དཔེར་ན་ཐམས་ཅད་ཡོད་སྨྲ་ཡི།
།མདོ་སྡེ་ལེགས་སྦྱར་སྐད་དུ་ཡོད། །གནས་བརྟན་པ་དག་ལེགས་སྦྱར་
གྱིས། །མདོ་སྡེ་བཏོན་ན་ལྟུང་བར་བྱེད། །ཐམས་ཅད་ཡོད་སྨྲ་རང་
ཉིད་ཀྱི། །གསོལ་བཞིའི་ཆོ་གས་སྡོམ་པ་སྐེ། །དེ་ཡི་ཆོ་ག་བཞིན་
བྱས་ན། པ་གཞན་གྱི་དགེ་སློང་འཇིག །ཐམས་ཅད་ཡོད་སྨྲ་
སྨིན་མའི་སྤུ། །བཞར་ན་ལྟུང་ཡིན་སྡེ་པ་འགའ། །མ་བཞར་ན་ནི་
ལྟུང་བར་འདོད།། །ལ་ལ་བུ་རམ་ཕྱི་དྲོ་འགོག_ །ཁ་ཅིག་ལྟུང༌ངབ་
མེད་ཅེས་ཟེར། །ལ་ལ་བྱིན་ལེན་ལག་པ་བཀན། །ལ་ལ་དེ་ལས་
གཞན་དུ་བྱེད། །འགའ་ཞིག་ལྷུང་བཟེད་བྱིན་ལེན་བྱེད། །ལ་ལ་
ལྷུང་བཟེད་བྱིན་ལེན་འགོག །ཁ་ཅིག་མིར་ཆགས་བསད་པ་ལ།
།ཕམ་པ་ལ་ལ་ཕམ་པ་མེད། །ལ་ལའི་སོ་སོར་ཐར་པ་ལ། །གླེང་
གཞིའི་ཚིགས་བཅད་གཅིག་ལས་མེད། །ལ་ལའི་རིང་ཐུང་གཞན་དུ་
21

ས་སྐྱ་པཎ་ཆེན་གྱིས་མཛད།
ཡོད། །མདོར་ན་ཕམ་པ་བཞི་པོ་ལས། །བརྩམས་ཏེ་བསླབ་པར་
བྱ་བ་ཀུན། །སྡེ་པ་ཐམས་ཅད་མི་མཐུན་པས། །གང་གི་བཀག་ལ་
གང་གི་གནང་། །དཔེར་ན་བུ་རམ་ཕྱི་དྲོའི་ཟས། །ཡེ་གནང་ཡིན་
ན་སྡེ་པ་གཞན། །ལྟུང་བ་དག་དང་བཅས་པར་འགྱུར། །ཡེ་བཀག་
ཡིན་ན་ཡོད་སྨྲ་ཡི། །དགེ་སློང་ལྟུང་བ་ཅན་དུ་འགྱུར། །བྱིན་ལེན་
མ་བྱས་ཟ་བ་ཡི། །ལྟུ་བ་མི་སྐྱ་ལ་འབྱུང་ན། །མི་སྐྱའང་དགེ་སློང་
ཉིད་འགྱུར་བས། །མི་སྐྱས་བྱིན་ལེན་བྱས་ན་ཡང༌། །དགེ་སློང་
གིས་ནི་དགེ་སློང་ལ། །།བྱིན་ལེན་བྱས་པ་ཇི་བཞིན་དུ། །བཟའ་
བར་རུང་བར་མི་འགྱུར་རོ། །དེ་བཞིན་ཀུན་ལ་སྦྱར་བར་གྱིས། །
ཁ་ཅིག་རབ་ཏུ་བྱུང་བ་ལ། །།ལྟུང་བ་ཇི་སྙེད་འབྱུང་བ་དེ། །ཁྱིམ་པ་
ནས་ནི་དམྱལ་བའི་བར། །དུད་འགྲོ་ལ་སོགས་ཐམས་ཅད་ལ། །།
ལྟུང་བ་མཚུངས་པར་འབྱུང་ཞེས་ཟེར། །འདི་ནི་སངས་རྒྱས་དགོངས་
པ་མིན། །ཅི་ཕྱིར་ཞེ་ན་ལྟུང་བ་དེ། །བཅས་པ་ཕན་ཆད་འབྱུང་མོད་
ཀྱི། །མ་བཅས་པ་ལ་ལྟུང་མེད་ཕྱིར། །དེས་ན་ཐུབ་པས་ལས་དང་
པོས། །ཉེས་པ་བྱས་ཀྱང་ལྟུང་མེད་གསུངས། །དེ་ལྟ་མིན་པར་
ཐམས་ཅད་ལ། །གལ་ཏེ་ལྟུང་བ་ཀུན་འབྱུང་ན། །འགྲོ་ཀུན་ལྟུང་
བ་དང་བཅས་པས། །ཐར་པ་ཐོབ་པ་ལྟ་ཅི་སྨོས། །མཐོ་རིས་ཀྱང་
ནི་འབྱུང་རེ་སྐན། །ཉན་ཐོས་རྣམ་གསུམ་དག་པའི་ཤ །བཟའ་རུང་
གལ་ཏེ་མི་ཟ་ན། །ལྷས་བྱིན་གྱི་ནི་བརྟུལ་ཞུགས་འགྱུར། །ཐེག་པ་
ཆེ་ལས་ཤ་རྣམས་བཀག །ཟོས་ན་ངན་འགྲོའི་རྒྱུ་རུ་གསུངས། །དེ་
22

སྡོམ་པ་གསུམ་གྱི་རབ་དབྱེ།
བཞིན་ཕ་རོལ་ཕྱིན་པ་དང༌། །གསང་སྔགས་ཀྱི་ནི་ལྟུང་བ་ལ། །
གནང་བཀག་འགའ་ཞིག་ཐ་དད་ཡོད། །དེ་འདྲའི་འགལ་བ་ལྟག་སྤྲོད
ལ། །ཡེ་བཀག་ཡེ་གནང་ཇི་ལྟར་བརྩི། །དེས་ན་ཡེ་བཀག་ཡེ་
གནང་གི །རྣམ་གཞག་ཕྱོགས་གཅིག་བྱར་མི་རུང༌། །དཔེར་ན་
པད་མོའི་སོ་ནམ་ལ། །རྟག་ཏུ་འདམ་དང་ལྗན་ལྗིན་དགོས། །ཤུ་
དག་སོགས་ཀྱིས་བསྐོར་ན་སྐྱེ། །མེ་ཏོག་གཞན་ལ་དེ་མི་དགོས། །
ལས་སྐྱེ་ལ་སྐམ་ས་དགྲ། །སྐམ་སར་སྐྱེ་ལ་རློན་པ་དགྲ། །གྲང་
སར་དྲོ་བའི་རྫས་མི་སྨིན། །དྲོ་སར་བསིལ་བ་འཐད་མ་ཡིན། །
དེས་ན་བྱ་བ་གང་ཅིའང་རུང༌། །རང་རང་ལུགས་བཞིན་བྱས་ན་འགྲུབ། །
དེ་ལས་བཟློག་པའི་ལུགས་བྱས་ན། །མི་འགྲུབ་གྲུབ་ཀྱང་བཟང་
པོ་དཀའ། །དེ་བཞིན་གནང་བཀག་ཐམས་ཅད་ཀྱང༌། །།རང་རང་
ལུགས་བཞིན་བྱས་ན་འགྲུབ། །གལ་ཏེ་སྡོམ་པ་མ་བླངས་ན། །
ལྟུང་བའི་ཐ་སྙད་མི་ཐོབ་ཀྱང༌། །རབ་ཏུ་བྱུང་ལ་བཅས་པ་ཡི། །སྡིག་
པ་ཁྱིམ་པ་ལ་ཡང༌འབྱུང༌། །དེ༌ལྟ་མིན་ན་རབ་བྱུང་ལ། །ཆེད་དུ་བྱས་
ནས་སྡིག་བསྒོ་ན། །ཐུབ་པས་རབ་ཏུ་བྱུང་བ་ལ། །སྙིང་ནད་བྱས་
པར་འགྱུར་ཞེས་ཟེར། །འདི་འདྲའི་རིགས་པ་གཟུ་ལུམས་ཡིན། །
འོ་ན་ཞིང་ཡོད་རྣམས་ལ་ཡང༌། །སེར་བ་ལ་སོགས་འབྱུང་འགྱུར་གྱི། །
ཞིང་མེད་རྣམས་ལ་མི་འབྱུང་བས། །ཞིང་བཟང་བྱིན་པའང་སྙིང་ནད་
འགྱུར། །དེས་ན་ཞིང་ལ་དགྲ་ཡོད་ཀྱང༌། །ལོ་ཏོག་འབྱུང་བའི་ཕན་
ཡོན་ཡོད། །དེ་བཞིན་རབ་ཏུ་བྱུང་བ་ལ། །ལྟུང་བ་སྲིད་མོད་ཕན་
23

ས་སྐྱ་པཎ་ཆེན་གྱིས་མཛད།
ཡོན་ཆེ། །དཔེར་ན་སྤྲང་པོ་སེར་བ་སོགས། །མི་འཇིགས་མོད་ཀྱི་
ལོ་ཐོག་མེད། །དེ་བཞིན་ཁྱིམ་པ་རྣམས་ལ་ཡང༌། །ལྟུང༌བ་མེད་།
མོད་དགེ་མི་འབྱུང༌། །དེས་ན་མདོ་དང་བསྟན་བཅོས་ལས། །རང་
བཞིན་ཁ་ན་མ་ཐོ་དང༌། །བཅས་པའི་ཁ་ན་མ་ཐོ་བ། །རྣམ་པ་གཉིས་
སུ་བསྡུས་ཏེ་གསུངས། །རང་བཞིན་ཁ་ན་མ་ཐོ་བ། །སེམས་ཅན་
ཀུན་ལ་སྡིག་པར་འགྱུར། །བཅས་པའི་ཁ་ན་མ་ཐོ་བ། །བཅས་པ་
ཕྱིན་ཆད་ལྟུང་བར་འགྱུར། །དེ་ལྟ་མིན་པར་མ་བཅས་ཀྱང༌། །ཅི་
ནས་སྡིག་པར་འགྱུར་ན་ནི། །རྒྱལ་བ་རིགས་ལྔ་ལ་སོགས་པ།
ལོངས་སྤྱོད་རྫོགས་པའི་སྐུ་རྣམས་དང༌།། །ཉེ་བའི་སྲས་བརྒྱད་ལ་
སོགས་པ། །བྱང་ཆུབ་སེམས་དཔའ་ཕལ་ཆེར་ཡང༌། །དབུ་སྐྲ་རིང་
ཞིང་རྒྱན་དང་བཅས། །ཁ་དོག་སྣ་ཚོགས་ན་བཟའ་ཅན། །ཕྱག་
མཚན་སྣ་ཚོགས་འཛིན་པ་རྣམས། །ཡེ་བཀག་པ་ལ་སྤྱོད་པའི་ཕྱིར། །
གཤིས་ཀྱི་མི་དགེ་ཅན་དུ་འགྱུར། །རྣལ་འབྱོར་དབང་ཕྱུག་བིརླ་པ། །
ཏི་ལོ་ནཱ་རོ་ལ་སོགས་པ། །དགེ་སློང་བརྟུལ་ཞུག་བོར་བ་ཡི། །
གྲུབ་ཐོབ་རྣམས་ཀྱང་སྡིག་ཅན་འགྱུར། །ཙནྡན་སྤོས་ཀྱི་ངད་ལྡན་པའི། །
དགེ་སློང་ཇི་སྙེད་ཐམས་ཅད་ཀྱང༌། །རྒྱན་དང་བཅས་ཤིང་གོས་དཀར་
བ། །དེ་དག་ཀྱང་ནི་སྡིག་ཅན་འགྱུར། །གཤིས་ཀྱི་མི་དགེ་སྤྱོད་
ཕྱིར་རོ། །དགེ་བསྙེན་དགེ་ཚུལ་སྡོམ་བརྩོན་ལའང༌། །སྡིག་མེད་
སྲིད་པར་མི་འགྱུར་ཏེ། །དེ་དག༌ལ༌ཡང་དགེ་སློང་གི །ལྟུང་བ་
ཐམས་ཅད་འབྱུང་ཕྱིར་རོ། །འདི་འདྲ་གང་དག་སུ་ཟེར་བ། །དེ་
24

སྡོམ་པ་གསུམ་གྱི་རབ་དབྱེ།
ཡིས་རང་གི་རྩ་བ་དང༌། །བརྒྱུད་པའི་བླ་མར་གང་གྱུར་པ། །ཁྱིམ་
པ་འམ་ནི་དགེ་བསྙེན་ནམ། །རྣལ་འབྱོར་པ་རུ་གང་བཞུགས་པ། །
དེ་དག་ཐམས་ཅད་སྨད་པ་སྟེ།།གཤིས་ཀྱི་མི་དགེ་མཛད་ཕྱིར་དང༌། །
ལྟུང་བ་ཐམས་ཅད་སྤྱོད་ཕྱིར་རོ།།དེས་ན་མདོ་ལས་བརྟུལ་ཞུགས་ལ། །
དགེ་སྡིག་གཉིས་ཀ་མེད་པཪ་གསུངས། །ཞིང་གི་གྲབ་བཞིན་ཚུལ་
ཁྲིམས་ལ། །གུས་པའི་རྒྱུ་རུ་གསུངས་པར་ཟད། །དེས་ན་འདོད་
པས་དབེན་པ་དང༌། །སྡིག་ཏོ་མི་དགེའི་ཆོས་ཀྱིས་ནི། །དབེན་པ་
ཞེས་བྱ་རྣམ་གཉིས་གསུངས། །ཐུབ་པའི་དགོངས་པ་ཇི་བཞིན་ཟུང༌། །
བུ་མོ་གསེར་མཆོག་འོད་དཔལ་གྱིས། །བློ་གྲོས་ཆེན་པོ་འཇམ་དཔལ་
ལ། །རབ་ཏུ་འབྱུང་བར་ཞུས་པའི་ཚེ། །ལུས་ཀྱི་རབ་བྱུང་བཀག་
ནས་ཀྱང༌། །སེམས་ཀྱི་རབ་བྱུང་ཐོབ་པར་མཛད། །གལ་ཏེ་གཤིས་
ལ་དགེ་ཡོད་ན། །ལུས་ལ་ངུར་སྨྲིག་ཅིས་མི་བསྐོན། །དཀོན་མཆོག་
བརྩེགས་པའི་མདོ་སྡེ་ལས། །དད་ཟས་ཟ་བའི་ཉེས་མཐོང་ནས། །
དགེ་སློང་ལྔ་བརྒྱས་སྡོམ་་པ་ཕུལ། །དེ་ལ་ཐུབ་པས་ལེགས་ཞེས་
གསུངས། །འཕགས་པ་བྱམས་པའི་བསྟན་པ་ལ། །འདུས་པ་དང་
པོར་དེ་ལུང་བསྟན། །།དེས་ན་སྡོམ་པ་དགེ་བ་ཡིན། །ཆ་ལུགས་
ཙམ་ལ་དགེ་བ་མེད། །སྡོམ་པ་མེད་པའི་ཆ་ལུགས་ཀུན། །མདོ་
དང་བསྟན་བཅོས་རྣམས་ལས་བཀག །གཤིས་ལ་དགེ་བ་ཡོད་ན་ནི། །
སྡོམ་པ་མེད་ཀྱང་རབ་བྱུང་གི །ཆ་ལུགས་ཙམ་རེ་ཅིས་མི་བཟུང་།
འདི་འདྲའི་ཆོས་ལུགས་བསྟན་པ་མིན། །དེ་ལ་ཁ་ཅིག་འདི་སྐད་དུ། །
25

ས་སྐྱ་པཎ་ཆེན་གྱིས་མཛད།
གལ་ཏེ་གཤིས་ལ་དགེ་བ་དང༌། །སྡིག་པ་གཉི་ག་མེད་པ་ལ།
ཐུབ་པས་ལྟུང་བ་འཆའ་ན་ནི། །བདེ་སྡུག་ཀུན་གྱི་བྱེད་པ་པོ།
སངས་རྒྱས་ཡིན་པར་འགྱུར་ཞེ་ན། །འདི་ཡི་ལན་ལ་རྣམ་གཉིས་ལས།
མགོ་བསྒྲེའི་ལན་ནི་འདི་ལྟར་ཡིན།།གཤིས་ལ་དགེ་སྡིག་ཡོད་ན་ནི། །
ཁྱེད་ཀྱང་མུ་སྟེགས་འགའ་ཞིག་ལྟར། །ངོ་བོ་ཉིད་རྒྱུར་སྨྲ་བར་འགྱུར། །
གཉིས་པ་དངོས་པོའི་ལན་ལ་ནི། །གཤིས་ལ་དགེ་དང་སྡིག་མེད་ཀྱང༌། །
བདེ་སྡུག་ལས་ཀྱིས་བྱས་པ་ཡིན། །ལས་ཀྱི་བྱེད་པོ་སེམས་ཉིད་ཡིན། །
སེམས་ནི་དགེ་དང་མི་དགེ་བའི། །སྟོབས་ཀྱིས་ལས་ལ་བཟང་ངན་
འབྱུང༌། །བཟང་ངན་དེ་ལས་བདེ་སྡུག་འབྱུང༌། །དེ་དག་བླང་དོར་
བྱེད་པ་ཡི། །ཐབས་ནི་སྡོམ་པའི་ཚུལ་ཁྲིམས་ཡིན།
།བརྟུལ་
ཞུགས་ཚུལ་ཁྲིམས་བསྲུང་བའི་ཐབས། །དེ་ལ་གང་ལ་བགང་དགོས་
པའི། །བསླབ་པའཆའ་བའི་བྱེད་པ་པོ།
།བསླབ་པའཆའ་བའི་བྱེད་པ་པོ། །རྫོགས་པའི་སངས་རྒྱས་
ཉག་གཅིག་ཡིན། །དེས་ནབསམ་པའི་ཁྱད་པར་གྱིས། །གཉེན་
པོའི་བྱེ་བྲག་དུ་མ་ཡོད། །དེ་ཡི་ཐབས་སུ་བརྟུལ་ཞུགས་དང༌། །
འདུལ་བའི་བཅས་པ་མི་འདྲ་བ། །མཛད་པའི་རྒྱུ་མཚན་དེ་ལྟར་ཡིན། །
དེས་ན་བདེ་དང་སྡུག་བསྔལ་གྱི།།བྱེད་པོ་སངས་རྒྱས་མ་ཡིན་ཡང༌། །
བསླབ་པ་འཆའ་དང་།སྔགས་སྦྱོར་བའི། །བྱེད་པོ་སངས་རྒྱས་ཡིན་
པར་གསུངས། །།སྦུ་གུ་ཅན་དང་གོང་བ་ཅན། །རྟ་ལ་ཞོན་པ་ལ་
སོགས༌དང༌། །ལག༌ཉ༌དང༌ནི་ནུབ་ཚངས་སོགས། །འདུལ་བའི་
སྤྱོད་པ་མ་ཡིན་པ། །བྱས་པ་ཀུན་ལ་གནོང་པ་ཡིཡི། །ཚུལ་གྱིས་
26

སྡོམ་པ་གསུམ་གྱི་རབ་དབྱེ།
བཤགས་པ་ལེགས་པར་བྱ། །དེ་དག་ལྟུང་བ་མེད་དོ་ཞེས། །སྨྲ་ན་
བསྟན་ལ་གནོད་པ་ཡིན། །རབ་ཏུ་བྱུང་བ་འབབ་པ་དང༌། །ཕན་ཚུན་
རྩོད་པ་བྱེད་པ་དང༌།།དམ་ཆོས་ཉོ་ཚོང་བྱེད་པ་དང༌། །དགེ་སྦྱོང་
ཕྱི་དྲོ་ཟ་བ་དང༌། །།ཆང་འཐུང་བ་ལ་སོགས་པ་དང༌། །ཆོས་གོས་
ལྷུང་བཟེད་མེད་པ་སོགས། །ཆོས་དང་འགལ་བའི་སྤྱོད་པ་ཀུན། །
ལྟུང་བ་མེད་ཅེས་སྒྲོགས་པ་དང༌།།བླ་མའི་ཞབས་ཏོག་ཡིན་པ་དང་། །
སངས་རྒྱས་བསྟན་ལ་ཕན་པ་སོགས། །སྨྲ་ན་བསྟན་པ་སྤྱི་ལ་གནོད། །
རང་གིས་བསྒྲུབ་པར་མ་ནུས་པའམ། །ལས་ངན་ཡིན་ཞེས་སྨྲ་ན་ནི། །
རང་ལ་གནོད་ཀྱི་བསྟན་ལ་མིན། །གལ་ཏེ་སྐྱེ་བ་སྔ་མ་ཡི། །ལས་
ངན་སྨིན་པའི་ཤུགས་ཉིད་ལས། །ཆོས་དང་འགལ་བའི་སྤྱོད་པ་ཀུན། །
དབང་མེད་བྱ་དགོས་བྱུང་ན་ཡང༌། །འདི་ནི་ཆོས་མིན་འདུལ་བ་མིན། །
སངས་རྒྱས་བསྟན་པའང་མིན་ནོ་ཞེས། །གནོང་བའི་ཚུལ་གྱིས་ལེགས་
པར་བཤགས། །འདི་དག་ཆོས་དང་མི་འགལ་ཞིང༌། །སངས་རྒྱས་
བསྟན་པ་ཡིན་ནོ་ཞེས། །སྨྲ་ན་སངས་རྒྱས་བསྟན་ལ་གནོད། །
དེས་ན་བསྟན་པའི་སྒོར་ཞུགས་པས། །སངས་རྒྱས་བསྟན་ལ་མ་ཕན་
ཡང༌། །རྣམ་པ་ཀུན་ཏུ་གནོད་མི་བྱ། །མདོ་བསྐུལ་ལ་སོགས་བྱ་བ་
ཀུན། །འདུལ་བའི་གཞུང་དང་མཐུན་པར་གྱིས། །མདོ་བསྐུལ་
རིང་མོ་ཞེས་བྱ་བ། །དཀའ་ལ་ནོར་བ་བྱེད་པ་མཐོང༌། །མདོ་རྒྱུད་
ཀུན་ལས་འདི་མ་གསུངས། །འདི་འདྲའི་རིགས་ཀྱི་ཆོས་འཕེལ་ན། །
བསྟན་པའི་རྩ་བ་ནུབ་པར་འགྱུར། །སངས་རྒྱས་གསུངས་པའི་ཆོ་ག་
27

ས་སྐྱ་པཎ་ཆེན་གྱིས་མཛད།
ཀུན། །སླ་བར་གྱུར་ཀྱང་མི་བྱེད་ལ། །སངས་རྒྱས་ཀྱིས་ནི་མ་
གསུངས་ན། །དཀའ་ཡང་འབད་ནས་བྱེད་པ་མཚར། །སངས་
རྒྱས་གསུང་དང་མི་མཐུན་ཡང༌། །འདི་འདྲ་བདེན་པར་འདོད་ན་ནི། །
ལག་ལེན་ཕྱིན་ཅི་ལོག་གཞན་ཡང༌། འཁྲུལ་ཞེས་བརྗོད་པར་མི་ནུས་
ཏེ། །ལུང་དང་འགལ་བའི་ཆོས་ཡིན་པར། །རང་བཟོར་ཐམས་ཅད་
མཚུངས་པ་ལ། །འགའ་ཞིག་བདེན་ལ་འགའ་ཞིག་ནི། །བརྫུན་པ་
ཡིན་ཞེས་དཔྱད་མི་རུང༌། །མུ་སྟེགས་ལ་སོགས་ཆོས་ལོག་ཀྱང༌།
སུན་དབྱུང་བར་ནི་མི་ནུས་ཏེ། །ལུང་རིགས་མེད་པར་མཚུངས་པ་ལ། །
བདེན་བརྫུ་དབྱེ་བ་ནུས་མ་ཡིན།།ལ་ལ་རྫོགས་པའི་སངས་རྒྱས་ཀྱི། །
གསུང་རབ་ཚིག་དོན་ཟབ་མོ་དང༌། །གྲུབ་ཐོབ་རྣམས་དང་མཁས་
རྣམས་ཀྱིས། །ཤིན་ཏུ་ལེགས་པར་བཤད་པའི་ཆོས། །ཚིག་གི་ན
ཡ་ཡིན་པས་ན། །དགོས་པ་མེད་པས་དོར་ཞེས་ཟེར། །ཚིག་ཀྱང་
བསྒྲིག་ལེགས་མི་ཤེས་ན། །དོན་བཟང་སྨོས་ཀྱང་ཅི་དགོས་པའི། །
བླན་པོ་རྣམས་ཀྱིས་རང་དགའི་ཚིག །མཁས་རྣམས་བཞད་གད་བསྐྱེད་
པ་ཡི། །འབྲེལ་མེད་སྣ་ཚོགས་བྲིས་པ་ལ། །བསྟན་བཅོས་ཡིན་
ཞེས་ཉན་བཤད་བྱེད། །བླུན་པོ་དགའ་བ་བསྐྱེད་ནུས་ཀྱི། །མཁས་
རྣམས་དགའ་བ་བསྐྱེད་མི་ནུས། །དུས་དང་བློ་གྲོས་གྲོན་དུ་འགྱུར། །
ཀྱེ་མ་སངས་རྒྱས་བསྟན་པ་ནི། །འདི་ལྟར་གྱུར་པ་ད་གཟོད་གོ །
དེས་ན་སངས་རྒྱས་གསུང་རབ་དང༌། །མཁས་པ་རྣམས་ཀྱི་བསྟན་
བཅོས་ཀྱི། །ཚིག་དོན་ལ་ནི་བྱིན་རླབས་ཡོད། །འདི་འདྲ་ཉན་བཤད་
28

སྡོམ་པ་གསུམ་གྱི་རབ་དབྱེ།
བྱེད་པ་ལ། །ཐོས་པ་ཞེས་ནི་བརྗོད་པ་ཡིན། །དེ་དོན་དཔྱོད་པ་
བསམ་པ་ཡིན། །ནན་ཏན་གྱིས་ནི་དེ་བསྒྲུབ་པ། །བསྒོམ་པ་ཡིན་
པར་ཤེས་པར་བྱ། །ཐོས་བསམ་བསྒོམ་གསུམ་དེ་ལྟར་གྱིས། །
འདི་ནི་སངས་རྒྱས་བསྟན་པ་ཡིན། །སོ་སོར་ཐར་པའི་སྡོམ་པའི་སྐབས་ཏེ་
དང་པོའོ།། །།
སེམས་བསྐྱེད་ལ་ནི་ཉན་ཐོས་དང༌། །ཐེག་པ་ཆེན་པོའི་ལུགས་གཉིས་
ཡོད། །ཉན་ཐོས་རྣམས་ལ་སེམས་བསྐྱེད་གསུམ།
དགྲ་བཅོམ་རང་རྒྱལ་སངས་རྒྱས་སོ། །ཉན་ཐོས་བསྟན་པ་ནུབ་པས་
ན། །དེ་ཡི་ཆོ་ག་སྤྱོད་པ་ཉུང༌། །ཐེག་པ་ཆེན་པོའི་སེམས་བསྐྱེད་ལ། །
དབུ་མ་སེམས་ཙམ་རྣམ་པ་གཉིས། །དེ་གཉིས་ལྟ་བ་ཐ་དད་པས།
ཆོ་ག་ཡང་ནི་ཐ་དད་ཡིན། །ལྟུང་བ་དང་ནི་ཕྱིར་བཅོས་དང༌། །བསླབ་
པར་བྱ་བའང་སོ་སོར་ཡོད། །སེམས་ཙམ་པ་ཡི་སེམས་བསྐྱེད་འདི། །
བོད་ན་བྱེད་པ་མང་མོད་ཀྱི། །དེ་ནི་སུ་ཡང་རུང་བ་ཡི། །གང་ཟག་
རྣམས་ལ་བྱར་མི་རུང༌། །ལ་ལ་སྐྱེ་བོ་འགའ་ཞིག་གི །རྨི་ལམ་གྱི་
ནི་རྗེས་འབྲངས་ནས། །སེམས་ཅན་ཀུན་ལ་སེམས་སྐྱེད་བྱེད་། །རྨི་
ལམ་བདུད་ཀྱི་མིན་ན་རུང༌། །བྱང་ཆུབ་སེམས་དཔའི་ས་དང་ནི།
མར་མེ་མཛད་ཀྱིས་བཀག་ཕྱིར་དང༌། །ཆོ་ག་ལས་ཀྱང་གསལ་བའི་
ཕྱིར༌། །ལུགས་དེ་སངས་རྒྱས་བསྟན་པ་མིན། །ཁ་ཅིག་བླུན་པོ་
སྡིག་པ་ཅན། །ཡིན་ཡང་དེར་འཚོགས་ཐམས་ཅད་ནི། །སོ་སོར་
ཐར་པའི་སྡོམ་པ་ཅན། །བྱང་ཆུབ་སེམས་དཔའི་སྡེ་སྣོད་ལ། །
29

ས་སྐྱ་པཎ་ཆེན་གྱིས་མཛད།
མཁས་པ་ཤ་སྟག་ཡིན་ནོ་ལོ། །འདི་འདྲའི་ཚིག་ལའང་བདེན་འཛིན་
ཡོད། །སེམས་ཡོད་རྣམས་ཀྱིས་འདི་ལ་དཔྱོད། །གལ་ཏེ་འདི་འདྲའི་
ཚིག་བདེན་ན། །དེ་ལས་མི་བདེན་གཞན་ཅི་ཡོད། །དེས་ན་ཆོས་
ཀྱི་རྗེས་འབྲང་པའི། །མཁས་པ་རྣམས་ཀྱིས་ལུགས་འདི་སྤོངས། །
དབུ་མའི་ལུགས་ཀྱི་སེམས་བསྐྱེད་འདི། །སེམས་ཅན་ཀུན་གྱིས་
ལེགས་ཐོབ་ན། །རྫོགས་སངས་རྒྱས་ཀྱི་རྒྱུར་འགྱུར་ཞེས། །མདོ་དང་
བསྟན་བཅོས་རྣམས་ལས་གསུངས། །དེ་ཡང་སྡོང་པོ་བཀོད་པ་དང༌། །
བསྐལ་བཟང་ནམ་མཁའི་སྙིང་པོ་དང༌། །དཀོན་བརྩེགས་རྒྱལ་
གདམས་པ་ཡི། །མདོ་སྡེ་ལ་སོགས་རྣམས་སུ་ལྟོས། །འཕགས་པ་ཀླུ་
སྒྲུབ་ཀྱིས་མཛད་དང༌། །རྒྱལ་སྲས་ཞི་བ་ལྷས་མཛད་པའི།།།བསྟན་
བཅོས་ལ་སོགས་རྣམས་ལས་གསུངས། །ཇི་ལྟར་འབྲས་ཀྱི་ས་བོན་ནི། །
གྲང་བའི་ཡུལ་དུ་མི་སྐྱེ་བ། །དེ་བཞིན་སེམས་ཙམ་པ་ཡི་ཡང༌། །སེམས་
བསྐྱེད་སྡིག་ཅན་ལ་མི་སྐྱེ། །ཇི་ལྟར་ནས་ཀྱི་ས་བོན་ནི། །གྲང་དྲོ་གང་
དུའང་སྐྱེ་བ་ལྟར། །དེ་བཞིན་དབུ་མའི་སེམས་བསྐྱེད་ཀྱང༌། །སྡིག་
པ་ཡོད་མེད་ཀུན་ལ་སྐྱེ། །གལ་ཏེ་མདོ་ལས་བཤད་པ་ཡི། །གཞུང་
དེ་སེམས་ཙམ་པ་ཡི་ཡང༌། །སེམས་བསྐྱེད་ལུང་དུ་ཅི་འགལ་ཞེས། །
སྙམ་ན་དེ་ནི་འཁྲུལ་པ་ཡིན། །རྒྱལ་བ་ཕན་བཞེད་ཉིན་གཅིག་གི །
སྲོག་གཅོད་སྡོམ་པ་བླངས་པ་ལ། །བྱང་ཆུབ་སེམས་དཔའི་སེམས་
བསྐྱེད་མཛད། །དེ་ནི་སོ་སོར་ཐར་པ་མིན། །དེ་ལ་སོགས་པའི་
འཐད་པ་རྣམས། །དབུ་མའི་ལུགས་ལ་འཐད་མོད་ཀྱི། །སེམས་
30

སྡོམ་པ་གསུམ་གྱི་རབ་དབྱེ།
ཙམ་པ་ཡི་ལུགས་ལ་མིན། །དེས་ན་སེམས་ཙམ་པ་ཡི་ལུགས།
གལ་ཏེ་སེམས་སྐྱེད་དེ་འདོད་ན། །ཐོག་མར་སོ་སོར་ཐར་པ་ལོངས། །
བྱང་ཆུབ་སེམས་དཔའི་སྡེ་སྣོད་སློབས། །དད་ཅིང་བསྒྲུབ་པར་ནུས་
གྱུར་ན། །ཕྱི་ནས་སེམས་བསྐྱེད་སྡོམ་པ་ལོངས། །ཅི་སྟེ་སེམས་ཅན་
ཐམས་ཅད་ལ། །སངས་རྒྱས་ས་བོན་འཇོག་འདོད་ན། །ཆོ་ག་
འཁྲུལ་པ་མེད་པ་ཡི། །དབུ་མ་པ་ཡི་གཞུང་བཞིན་གྱིས། །དོན་དམ་
སེམས་བསྐྱེད་ཅེས་བྱ་བ། །བསྒོམས་པའི་སྟོབས་ཀྱིས་སྐྱེ་མོད་ཀྱི། །ཆོ་
གའི་སྒོ་ནས་འདི་མི་སྐྱེ། །གལ་ཏེ་ཆོ་གས་སྐྱེ་ན་ནི། །བརྡ་ལས་བྱུང་
བའི་སེམས་བསྐྱེད་འགྱུར་། །འདི་ནི་དོན་དམ་ཆོས་ཉིད་ཀྱིས། །ཐོབ་
པ་ཞེས་བྱའི་སེམས་བསྐྱེད་ཡིན། །འདི་ལ་སྦྱོར་དངོས་རྗེས་གསུམ་གྱི། །
ཆོ་ག་རྒྱལ་བས་གསུངས་པ་མེད། །མཁས་པ་ཐམས་ཅད་འདི་མི་
མཛད། །མཛད་ཀྱང་ཆོ་གར་མི་འགྱུར་རོ། །དེས་ན་འདི་འདྲའི་རིགས་
ཅན་ཀུན། །སངས་རྒྱས་བསྟན་པའི་གཟུགས་བརྙན་ཡིན། །དཔེར
ན་ཆུ་ལུད་ས་བོན་སོགས།།།སོ་ནམ་ཞིང་པས་བྱར་ནུས་ཀྱི། །མྱུ་གུ་
སྡོང་བུ་སྙེ་མ་སོགས། །ཞིང་ལས་འབྱུང་གི་མི་ལས་མིན། །དེ་བཞིན་
ཀུན་རྫོབ་བྱང་ཆུབ་སེམས། །ཆོ་གའི་སྒོ་ནས་བསྐྱེད་ནུས་ཀྱི། །དོན་
དམ་བྱང་ཆུབ་སེམས་དང་ནི། །ཟག་པ་མེད་པའི་སྡོམ་པ་དང༌།
བསམ་གཏན་གྱི་ནི་སྡོམ་པ་སོགས། །ངང་གིས་སྐྱེ་ཡིས་ཆོ་གས་མིན། །
འདི་དག་འཐད་པ་དང་བཅས་པ། །མདོ་དང་བསྟན་བཅོས་ཀུན་ལས་
འབྱུང༌། །དོན་དམ་སེམས་བསྐྱེད་བྱའོ་ཞེས། །གལ་ཏེ་བརྒྱ་ལ་
31

ས་སྐྱ་པཎ་ཆེན་གྱིས་མཛད།
གསུངས་སྲིད་ཀྱང༌།།དམ་བཅའ་ཡིན་གྱི་ཆོ་ག་མིན།། །དཔེར་ན་
སྦྱིན་པ་གཏང་བར་བྱ། །།ཚུལ་ཁྲིམས༌དམ༌པ༌བསྲུང་བར་བྱ། །
སངས་རྒྱས་ཡོན་ཏན་བསྒྲུབ་པར་བྱ། །དེ་ལ་སོགས་པ་གསུངས་པ་
ཀུན། །དམ་བཅའི་ཚིག་ཙམ་ཉིད་ཡིན་གྱི། །ཆོ་གའི་སྒོ་ནས་བསྐྱེད
པ་མིན། །ཡིན་ན་ཧ་ཅང་ཐལ་འགྱུར་ཞིང༌། །ཆོ་ག་ཡང་ནི་ཐུག་
མེད་འགྱུར། །ཀྱེ་མ་འཇིག་རྟེན་བླུན་པོ་འདི། །རྒྱལ་བས་གསུངས་
པ་ཀུན་བོར་ནས། །མ་གསུངས་ནན་གྱིས་འཚང་བ་ནི། །འདི་འདྲ་
ཅིར་འགྱུར་བརྟག་དགོས་སོ། །དེ་ལྟར་སེམས་ཙམ་དབུ་མ་གཉིས། །
རྣམ་གཞག་ཐ་དད་ཡོད་མོད་ཀྱི། །འོན་ཀྱང་ཐེག་ཆེན་ཀུན་མཐུན་པར། །
ལྟུང་བའི་རྣམ་གཞག་མུ་བཞི་གསུངས། །ལྟུང་མེད་ལྟུང་དང་ལྟུང་བ་ཡི། །
གཟུགས་བརྙན་ལྟུང་བ་མེད་པ་ཡི། །གཟུགས་བརྙན་ཞེས་བྱ་རྣམ་པ་བཞི།།
བསམ་པ་དག་པའི་སྦྱིན་པ་སོགས། །རྣམ་པ་ཀུན་ཏུ་ལྟུང་བ་མེད། །
བསམ་པ་ངན་པའི་སྲོག་གཅོད་སོགས། །རྣམ་པ་ཀུན་ཏུ་ལྟུང་བར་
འགྱུར། །དགེ་བའི་སེམས་ཀྱིས་བསད་པ་སོགས། །ལྟུང་བའི་གཟུགས་
བརྙན་ཡིན་ཞེས་གསུངས། །གཞན་ལ་གནོད་ན་བརྫུན་མིན་ཡང༌། །
ལྟུང་བ་མེད་པའི་གཟུགས་བརྙན་ཡིན། །མདོར་ན་སེམས་ཀྱི་འཕེན་པ་
ལས།།གཞན་པའི་དགེ་སྡིག་ཡོད་མ་ཡིན། །འཕགས་པ་ལྷ་ཡིས་བཞི་
བརྒྱ་པར། །བསམ་པས་བྱང་ཆུབ་སེམས་དཔའ་ཡི། །དགེ་བའམ་ཡང་
ན་མི་དགེ་བ། །ཐམས་ཅད་དགེ་བ་ཉིད་འགྱུར་ཏེ། །གང་ཕྱིར་སེམས་
དེ་གཙོ་བའི་ཕྱིར། །ཞེས་གསུངས་མདོ་རྒྱུད་གཞན་ལས་ཀྱང༌། །
32

སྡོམ་པ་གསུམ་གྱི་རབ་དབྱེ།
དགེ་སྡིག་རྣམ་གཞག་དེ་ལྟར་གསུངས། །བྱང་ཆུབ་སེམས་ཀྱི་བསླབ་
པ་ལ། །བདག་གཞན་མཉམ་བརྗེ་གཉིས་སུ་གསུངས། །ཁ་ཅིག་
བརྗེ་བའི་བྱང་ཆུབ་སེམས། །བསྒོམ་དུ་མི་རུང་ཞེས་སུ་སྨྲ། །དེ་ཡི་
རྒྱུ་མཚན་འདི་སྐད་ལོ། །བདག་བདེ་གཞན་ལ་བྱིན་ནས་ནི། །
གཞན་སྡུག་བདག་གིས་བླངས་གྱུར་ན། །སྨོན་ལམ་མཐའ་ནི་བཙན་པའི་
ཕྱིར། །བདག་ནི་རྟག་ཏུ་སྡུག་བསྔལ་འགྱུར། །དེས་ན་འདི་
འདྲའི་བྱང་ཆུབ་སེམས། །བསྒོམ་པ་དེ་དག་ཐབས་མི་མཁས། །ནོར་
པ་ཆེན་པོའི་ཆོས་ཡིན་ལོ། །དེ་དོན་འདི་ལྟར་བསམ་པར་བྱ། །
བདག་གཞན་བརྗེ་བའི་བྱང་ཆུབ་སེམས། །དགེ་བ་ཡིན་ནམ་སྡིག་ཡིན་
བརྟག །གལ་ཏེ་དགེ་བ་ཡིན་ན་ནི། །དེ་ལས་སྡུག་བསྔལ་འབྱུང་བ་
འགལ། །སྡིག་པ་ཡིན་ན་དུག་གསུམ་གྱིས། བསྐྱེད་པའི་ལས་སུ་
ཐལ་བར་འགྱུར། །བརྗེ་བ་དུག་གསུམ་མ་ཡིན་པས། །དེ་ལས་
སྡུག་བསྔལ་ག་ལ་འབྱུང༌། །བྱང་ཆུབ་སེམས་དཔའི་བློ་སྦྱོང་བའི། །
སྨོན་ལམ་འགའ་ཞིག་མཐའ་མི་བཙན། །གལ་ཏེ་བཙན་ན་མཛའ་བོའི་
བུ། །རྒྱུན་དུ་ཀླད་ནད་ཆེན་པོར་འགྱུར། །དུས་གསུམ་སངས་རྒྱས་
ཐམས་ཅད་ཀྱང༌། །བདག་གཞན་བརྗེ་བ་བསྒོམ་པའི་ཕྱིར། །རྒྱུན་
དུ་སྡུག་བསྔལ་ཐོབ་པར་འགྱུར། ། བརྗེས་པའི་སེམས་ཅན་དེ་དག་
ཀུན། །སྡུག་བསྔལ་འབྱུང་བ་སྲིད་མི་འགྱུར། །དེས་ན་འདི་འདྲའི་གསང་
ཚིག་ནི། །བདུད་ཀྱི་ཡིན་པ་མི་ཤེས་སོ། །ཐབས་ལ་བསླུ་བའི་
བདུད་ཡོད་ཅེས། །རྒྱལ་བས་གསུངས་པའང་དྲན་པར་བྱ། །བདག་
33

ས་སྐྱ་པཎ་ཆེན་གྱིས་མཛད།
གཞན་བརྗེ་བ་སངས་རྒྱས་ཀྱི། །བསྟན་པའི་སྙིང་པོ་ཡིན་པར་གསུངས། །
འཕགས་པ་ཀླུ་སྒྲུབ་སྐྱོབ་ཉིད་ཀྱིས།། །རིན་ཆེན་ཕྲེང་བར་འདི་སྐད་
གསུངས། །བདག་ལ་དེ་དག་སྡིག་སྨིན་ཅིང༌། །བདག་དགེ་མ་
ལུས་དེར་སྨིན་ཤོག །ཇི་སྲིད་སེམས་ཅན་འགའ་ཞིག་ཀྱང༌། །གང་
དུ་མ་གྲོལ་དེ་སྲིད་དུ། །དེ་ཕྱིར་བླ་ན་མེད་པ་ཡི། །བྱང་ཆུབ་ཐོབ་ཀྱང་
གནས་གྱུར་ཅིག །དེ་སྐད་བརྗོད་པའི་བསོད་ནམས་འདི། །གལ
ཏེ་དེ་ནི་གཟུགས་ཅན་གྱུར། །གངྒཱའི་བྱེ་མ་སྙེད་ཀྱི་ནི། །འཇིག་
རྟེན་ཁམས་སུ་ཤོང་མི་འགྱུར། །འདི་ནི་བཅོམ་ལྡན་འདས་ཀྱིས་
གསུངས། །གཏན་ཚིགས་ཀྱང་ནི་འདི་ལ་སྣང༌། །དེ་ལ་སོགས་པ་
ལེགས་ཕར་གསུངས། །སྤྱོད་འཇུག་ལས་ཀྱང་འདི་སྐད་དུ། །
བདག་བདེ་གཞན་གྱི་སྡུག་བསྔལ་དག །ཡང་དག་བརྗེ་བར་མ་བྱས་
ན། །སངས་རྒྱས་ཉིད་དུ་མི་འགྲུབ་ཅིང༌། །འཁོར་བ་ན་ཡང་བདེ་
བ་མེད། །དེ་སྐད་གསུངས་པ་ལེགས་པར་ཟུང༌། །མདོ་དང་བསྟན་
བཅོས་གཞན་ལས་ཀྱང༌། །ཆོས་ཀྱི་སྙིང་པོར་འདི་གསུངས་སོ། །
དེས་ན་བདག་གཞན་བརྗེ་བ་ཤེས། །དེ་ནི་མྱུར་དུ་རྫོགས་འཚང་རྒྱ། །
དེ་ཡི་བར་དུའང་འཇིག་རྟེན་གྱི། །ཕུན་སུམ་ཚོགས་པ་འབྱུང་བར་
།བྱང་ཆུབ་སེམས་ཀྱི་གནད་འཆུགས་ན། །ཆོས་གཞན་
གསུངས།
གྱིས་ནི་འཚང་མི་རྒྱ། །སྟོང་ཉིད་ཉན་ཐོས་རྣམས་ཀྱང་བསྒོམ། །དེ
ཡི་འབྲས་བུ་འགོག་པ་ཐོབ། །སོ་སོར་ཐར་པའི་མདོ་བཞིན་དུ། །
བསྔོ་བ་ཉན་ཐོས་རྣམས་ཀྱང་བྱེད། །འདུལ་བ་ལུང་ལ་སོགས་པ་རུ།།
34

སྡོམ་པ་གསུམ་གྱི་རབ་དབྱེ།
སྟོང་པ་ཉིད་དང་སྐྱེ་མེད་དང༌། །མཁའ་དང༌ལག་མཐིལ་མཉམ་པ་
སོགས། །ཆོས་ཀུན་མཉམ་ཉིད་རྟོགས་པའང་གསུངས། །བདག་
གིས་བྲམ་ཟེ་འདོད་པ་ལ། །དགའ་བས་ཤིང་རྟ་འདི་བཏང་བས། །དངོས་
པོ་ཐམས་ཅད་བཏང་ནས་ནི། །རྫོགས་པའི་བྱང་ཆུབ་ཐོབ་པར་ཤོག །
དེ་སོགས་བསྔོ་བ་མང་དུ་གསུངས། །འོན་ཀྱང་ཐབས་ལ་མཁས་པ་
ཡིས། །ཁྱད་པར་འགའ་ཞིག་མ་གསུངས་པས། །རྫོགས་པའི་སངས་
རྒྱས་བསྒྲུབ་མི་ནུས། །།དེ་ཕྱིར་ཐབས་མཁས་ཤེས་རབ་ཉིད།། །
སངས་རྒྱས་རྒྱུ་ཡི་གཙོ་བོ་ཡིན། །སངས་རྒྱས་དགོངས་པ་མི་ཤེས་པར། །
ཆོས་ལྟར་བཅོས་པས་བླུན་པོ་འགའ། །ངོ་མཚར་བསྐྱེད་ཀྱི་མཁས་པ་
རྣམས། །།ཁྲེལ་བར་འགྱུར་བ་འདི་འདྲ་ཡོད། །ཆང་དང་དུག་དང་
མཚོན་ཆ་དང༌། །གཞན་གྱི་ལོངས་སྤྱོད་སྟེར་བ་དང༌། །གསོད་སར་
ཕྱུགས་མ་སྟེར་བ་དང༌། །མཆོག་གི་ནོར་ནི་མཆོག་མིན་ལ།
སྟེར་སོགས་མདོ་ལས་བཀག་པས་ན། །མ་དག་པ་ཡི་སྦྱིན་པ་ཡིན།
ཉན་ཐོས་ཀྱི་ནི་སྡོམ་པ་ལ། །ཐེག་པ་ཆེན་པོར་འཆོས་པ་དང༌། །དེ་
བཞིན་ཐེག་ཆེན་ཉན་ཐོས་སུ། །འཆོས་པ་ཚུལ་ཁྲིམས་མ་དག་པ། །
རང་ཉིད༌ཚུལ༌ཁྲིམས༌བསྲུང༌ན༌ཡང༌། །ཚུལ་ཁྲིམས་ལ་ནི་མཆོག་འཛིན་
ཅིང༌།། །གཞན་ལ་ཁྱད་གསོད་བྱེད་པ་ནི། །མ་དག་པ་ཡི་ཚུལ་
ཁྲིམས་ཡིན། །དཀོན་མཆོག་གསུམ་དང་བླ་མ་ལ། །གནོད་ཅིང་བསྟན་
པ་འཇིག་པ་ལ། །ཁྲོས་ན་ལྡོག་པར་ནུས་བཞིན་དུ། །བཟོད་པ་
བསྒོམས་ན་མ་དག་པའོ། །ལོག་པའི་ཆོས་ལ་དགའ་བ་དང༌། །
35

ས་སྐྱ་པཎ་ཆེན་གྱིས་མཛད།
ཐོས་བསམ་བསྒོམ་གསུམ་ནོར་བ་ལ། །བརྩོན་འགྲུས་ཆེན་པོ་བྱེད་པ་
སོགས། །མ་དག་པ་ཡི་བརྩོན་འགྲུས་ཡིན། །མི་མཁས་སྟོང་ཉིད་བསྒོམ་པ་
དང༌། །གནད་འཆུགས་པ་ཡི་ཐབས་ལམ་སོགས། །རྣམ་རྟོག་འགའ་
ཞིག་འཇིལ་བ་དང༌། །ཏིང་འཛིན་ཕྲ་མོ་བསྐྱེད་པའི་ཐབས། །དད་
པ་ཆེན་པོས་བསྒོམས་ན་ཡང༌། །ཡང་དག་ཡེ་ཤེས་མི་སྐྱེ་བས། །མ་
དག་པ་ཡི་བསྒོམ་པ་ཡིན། །སངས་རྒྱས་གསུང་དང་མི་མཐུན་པའི། །
འཆད་རྩོད་རྩོམ་ལ་མཁས་གྱུར་ཅིང༌། །བྱ་བ་ཐམས་ཅད་ཤེས་གྱུར་
ཀྱང༌། །མ་དག་པ་ཡི་ཤེས་རབ་ཡིན། །བླ་མ་ངན་ལ་དད་པ་དང༌།
ཆོས༌ངན་པ་ལ་མོས་པ་དང༌། །བསྒོམ་ངན་པ་ལ་དགའ་བ་ནི། །མ་
དག་པ་ཡི་དད་པ་ཡིན། །ནད་པ་དགའ་བའི་ཁ་ཟས་སྟེར། །ངན་
པར་སྤྱོད་པ་ཚར་མི་གཅོད། །དབང་བསྐུར་མེད་པར་གསང་སྔགས་
པ་སྟོན། །སྣོད་མིན་པ་ལ་ཆོས་འཆད་སོགས། །འཕྲལ་ལ་ཕན་
ལྟར་སྣང་ཡང༌། །ཕྱི་ནས་གནོད་པ་ཆེར་འགྱུར་བ། །སྙིང་རྗེའི་
དབང་གིས་བྱེད་ན་ཡང༌། །མ་དག་པ་ཡི་སྙིང་རྗེ་ཡིན། །གདུག་པ་
ཅན་ལ་བྱམས་པ་དང༌། །བུ་དང་སློབ་མ་མི་འཆོས་དང༌། །སྲུང་
བའི་འཁོར་ལོ་མི་བསྒོམ་ཞིང༌། །ཁྲོ་བོའི་བཟླས་པ་འགོག་པ་སོགས།
རྒྱུད་སྡེ་ཀུན་དང་འགལ་བས་ན། །མ་དག་པ་ཡི་བྱམས་པ་ཡིན། །མདོ་
རྒྱུད་ཀུན་ལས་མ་གསུངས་ཤིང༌། །རིགས་པས་བསྒྲུབ་པར་མི་ནུས་པ། །
དྲོད་དང་བདེ་བ་སྐྱེ་བ་དང༌། །མི་རྟོག་ལྟར་སྣང་སྐྱེ་བ་སོགས། །
ནད་གདོན་ཅུང་ཟད་སེལ་བ་དག །བླུན་པོ་དགའ་བ་བསྐྱེད་ན་ཡང༌། །
36

སྡོམ་པ་གསུམ་གྱི་རབ་དབྱེ།
མུ་སྟེགས་བྱེད་ལའང་ཡོད་པའི་ཕྱིར། །མ་དག་པ་ཡི་ཐབས་ལམ་ཡིན། །
བདག་ལྟའི་རྩ་བ་མ་ཆོད་ཅིང༌། །འཁོར་འདས་གཉིས་ལ་སྨོན་པ་ཅན། །
དགེ་བ་ལ་ནི་ངོ་མཚར་བལྟ། །ཆོས་ཀུན་སྤྲོས་བྲལ་མི་ཤེས་པས། །
སངས་རྒྱས་ཉིད་དུ་བསྔོ་ན་ཡང༌། །མ་དག་པ་ཡི་སྨོན་ལམ་ཡིན། །
དེ་ལ་སོགས་པ་མཐའ་ཡས་པ། །སངས་རྒྱས་གསུང་གི་གནད་
འཆུགས་པས། །དགེ་བར་བྱེད་པར་སྣང་ན་ཡང༌། །མ་དག་པ་རུ་
ཤེས་པར་གྱིས། །མདོར་ན་སངས་རྒྱས་གསུང་རབ་དང༌། །མཐུན་
པའི་ཐོས་བསམ་བསྒོམ་པ་གསུམ། །བསམ་པ་དག་པས་སྒྲུབ་བྱེད་ན། །
སངས་རྒྱས་བསྟན་པར་ཤེས་པར་བྱ། །བྱང་ཆུབ་སེམས་དཔའི་སྡོམ་
པའི་སྐབས་ཏེ་གཉིས་པའོ།། །།
རྡོ་རྗེ་ཐེག་པའི་ལམ་ཞུགས་ཏེ། །མྱུར་དུ་སངས་རྒྱས་ཐོབ་འདོད་ན། །
སྨིན་གྲོལ་གཉིས་ལ་འབད་པར་བྱ། །སྨིན་པར་བྱེད་པའི་དབང་བསྐུར་
ཡང༌། །བླ་མ་བརྒྱུད་པ་མ་ཉམས་ཤིང༌། །ཆོ་ག་འཁྲུགས་པར་མ་
གྱུར་པ། །ཕྱི་ནང་རྟེན་འབྲེལ་བསྒྲིག་མཁྱེན་ཅིང༌། །སྐ་བཞིའི་ས་
བོན་ཐེབས་ནུས་པ། །སངས་རྒྱས་གསུང་བཞིན་མཛད་པ་ཡི། །བླ་
མ་བཙལ་ལ་དབང་བཞི་བླང༌། །དེ་ཡིས་སྡོམ་པ་གསུམ་ལྡན་འགྱུར། །
དེང་སང་རྡོ་རྗེ་ཕག་མོ་ཡི། །བྱིན་རླབས་དབང་བསྐུར་ཡིན་ཞེས་ཟེར། །
འདི་ཡི་ཆོས་ཀྱི་སྒོ་ཕྱེ་ནས། །གཏུམ་མོ་ལ་སོགས་བསྒོམ་པ་མཐོང༌། །
འདི་འདྲ་རྒྱུད་སྡེ་ལས་མ་གསུངས། །བསྟན་བཅོས་རྣམས་ལས་བཤད་
པ་མེད། །རྡོ་རྗེ་ཕག་མོ་ཉིད་ལས་ཀྱང༌། །དབང་བསྐུར་ཐོབ་ཅིང་
37

ས་སྐྱ་པཎ་ཆེན་གྱིས་མཛད།
དམ་ཚིག་ལྡན། །དེ་ལ་བྱིན་རླབས་བྱ་ཞེས་གསུངས། །དབང་
བསྐུར་མེད་ལ་བྱིན་རླབས་བཀག །དཔེར་ན་མུ་ཟིའི་བཅུད་ལེན་
འཇུ། །དེ་ནས་དངུལ་ཆུ་བཟའ་བར་གསུངས། །མུ་ཟི་ཐོག་མར་མ་
བསྟེན་པར། །དངུལ་ཆུ་ཟོས་ན་འཆི་བ་བཞིན། །དེ་བཞིན་ཐོག་
མར་དབང་བསྐུར་བླང༌། །དེ་ནས་རྡོ་རྗེ་ཕག་མོ་སྦྱིན། དབང་
བསྐུར་མེད་པར་བྱིན་བརླབས་ན། །དམ་ཚིག་ཉམས་པར་ཐུབ་པས་
གསུངས། །རྡོ་རྗེ་ཕག་མོའི་བྱིན་རླབས་ལ། །སྡོམ་པ་གསུམ་ལྡན་
བྱར་མི་རུང༌། །ཕྱི་ནང་རྟེན་འབྲེལ་འགྲིག་མི་འགྱུར། །སྐུ་བཞིའི་
ས་བོན་ཐེབས་མི་ནུས། །དེ་ཕྱིར་འདི་ནི་བྱིན་རླབས་ཙམ། ། ཡིན་
གྱི་སྨིན་པར་བྱེད་པ་མིན། །དེས་ན་ཐུབ་པས་རྒྱུད་སྡེ་ལས། །དཀྱིལ་
འཁོར་ཆེན་པོ་མ་མཐོང་བའི། །མདུན་དུ་འདི་ནི་མ་སྨྲ་ཞིག །སྨྲས་
ན་དམ་ཚིག་ཉམས་ཞེས་གསུངས། །འགའ་ཞིག་འདི་ལའང་ཕག་མགོ་
ལ། །སོགས་པའི་དབང་བསྐར་ཡོད་ཅེས་ཟེར། །དེ་འདྲ་དབང་
བསྐུར་ཉིད་མ་ཡིན། །རྒྱུད་སྡེ་ཀུན་ལས་འདི་མ་གསུངས། །གལ་
ཏེ་བརྒྱ་ལ་གསུངས་སྲིད་ཀྱང༌། །རྗེས་གནང་ཡིན་གྱི་དབང་བསྐར་
མིན། །ལ་ལ་རྡོ་རྗེ་ཕག་མོ་ལ། །སྡོམ་པ་འབོགས་པའི་ཆོ་ག་དང༌། །
དཀྱིལ་འཁོར་དང་ནི་དབང་བསྐུར་སོགས། །རང་བཟོའི་ཆོ་ག་བྱེད་པ་
ཐོས། །རང་བཟོ་ཆོ་གར་འགྱུར་མི་སྲིད། །ཆོ་ག་སངས་རྒྱས་སྤྱོད
ཡུལ་ཡིན། །ཁྱིམ་པས་གསོལ་བཞིའི་ལས་བྱས་ཀྱང་། །དགེ་
སློང་སྡོམ་པ་མི་འཆགས་ལྟར། །རྡོ་རྗེ་ཕག་མོའི་བྱིན་རླབས་ལ། །སྡོམ་པ་
38

སྡོམ་པ་གསུམ་གྱི་རབ་དབྱེ།
ཕོག་ཀྱང་འཆགས་མི་འགྱུར། །ཆོ་ག་ཅུང་ཟད་ཉམས་པ་ལའང༌། །
ཆོ་ག་འཆགས་པར་མ་གསུངས་ན། །ཆོ་ག་ཕལ་ཆེར་ཉམས་པ་ལ།
ཆོ་ག་འཆགས་པར་འགྱུར་རེ་སྐན། །དེས་ན་འཆད་པའི་གནས་སྐབས་
སུ། །ཅུང་ཟད་ནོར་བར་གྱུར་ཀྱང་བླའི། །ཆོ་ག་ནོར་བར་གྱུར་པ་
་མོའི་
ལ། །གྲུབ་པ་ནམ་ཡང་མེད་པར་གསུངས། །གཞན་ཡང་ཕག་
བྱིན་རླབས་ལ། །གསང་སྔགས་ཆོས་སྒོར་བྱེད་པ་ནི། །རྒྱུད་སྡེ་གང་
ནའང་བཤད་པ་མེད། །།དེ་བས་དགེ་སློང་བྱེད་པ་ལལ།། །རང་བྱུང་གི་
ནི་བསྙེན་རྫོགས་དང༌། །ཡེ་ཤེས་ཁོང་དུ་ཆུད་པ་དང༌། །ཕྲིན་གྱིས་
བསྙེན་པར་རྫོགས་པ་དང༌། །དེ་བཞིན་སྟོན་པར་ཁས་བླངས་དང༌། །
ཚུར་ཤོག་ལ་སོགས་བསྙེན་རྫོགས་བླང༌། །འཁྲུལ་པ་ཡིན་པ་མཉམ་པོ་
ལ། །འདི་རྣམས་སྔོན་གྱི་ཆོ་གར་བཤད། །དེས་ན་ཉན་ཐོས་ཐེག
པ་ནི། །ནུབ་ཀྱང་གཟུགས་བརྙན་ཙམ་ཞིག་སྣང༌།རྡོ་རྗེ་ཐེག་
པའི་བསྟན་པ་ལ། །གཟུགས་བརྙན་ཙམ་ཡང་མི་སྣང་ངོ། །བླུན་པོ་
སྙིང་ཕོད་ཅན་གྱིས་ཀྱང༌། །འདུལ་བའི་ཆོ་ག་བརྒལ་མ་ནུས། །
གསང་སྔགས་ཆོ་ག་ཐམས་ཅད་ལ། །བླུན་པོ་རྣམས་ཀྱིས་རང་
བཟོར་སྤྱོད། །དཔེར་ན་རབ་བྱུང་གང་ཟག་ནི། །གསུམ་ལས་མང་
བ་འཇུག་མི་ནུས། །།སྔགས་ཀྱི་དབང་བསྐུར་བྱེད་པ་ན། །གྲངས་
ངེས་མེད་པར་དབང་བསྐུར་བྱེད། །འདི་ནི་རྡོ་རྗེ་འཆང་གིས་བཀག །
སྤྱོད་པའི་རྒྱུད་ཀྱི་དབང་བསྐུར་ལ། །སློབ་མ་གྲངས་ངེས་མེད་པར་
གསུངས། །ལྷག་མ་དམིགས་བསལ་མཛད་པ་ཡི། །སློབ་མ་ལ་ནི་
39

ས་སྐྱ་པཎ་ཆེན་གྱིས་མཛད།
གྲངས་ངེས་ཡོད། །འདི་ནི་གསང་བ་སྤྱི་རྒྱུད་ལས། །མཁས་པས་
སློབ་མ་གཅིག་གམ་གསུམ། །ལྔའམ་ཡང་ན་བདུན་དག་གམ།
ཉི་ཤུ་རྩ་ནི་ལྔ་ཡི་བར། །ཟུང་དུ་མ་གྱུར་སློབ་མ་གཟུང༌། །དེ་བས་
ལྷག་པའི་སློབ་མ་ནི། །ཡོངས་སུ་གཟུང་བར་མི་ཤེས་སོ། །ཞེས་
གསུངས་འདི་ནི་ཀུན་ལ་འཇུག །དེ་བས་ལྷག་པའི་སློབ་མ་ལ། །།
ཆོ་ག་ཡོངས་སུ་རྫོགས་པ་ནི། །མཚན་མོ་གཅིག་ལ་ཚར་མི་ནུས། །
དེ་ཡི་མཚན་མོར་མ་ཚར་ན། །ཆོ་ག་ཉམས་པར་འགྱུར་བར་གསུངས། །
དེ་ཡང་གསང་བ་སྤྱི་རྒྱུད་ལས། །ལྷ་ཡང་ཉི་མ་ནུབ་པ་ན། །ངེས་
པར་བྱིན་གྱི་རླབས་ཀྱིས་འདུ། །ཉི་མ་ཤར་བར་མ་གྱུར་བར། །
མཆོད་ནས་གཤེགས་སུ་གསོལ་བ་ཤིས། །འདི་ནི་བྱ་བའི་རྒྱུད་ཡིན
པས། །གཞན་གྱི་ཆོ་ག་མིན་སྙམ་ན། །གཞན་རྣམས་ཀུན་ལའང་
འདི་འཇུག་པར། །སྤྱི་རྒྱུད་ཉིད་ལས་འདི་སྐད་གསུངས། །གང་
དུ་ལས་ནི་ཡོད་གྱུར་ལ། ། ལས་ཀྱི་ཆོ་ག་རྣམས་མེད་པ། །དེར་
ནི་སྤྱི་ཡི་རྒྱུད་དག་ལས། །གསུངས་པའི་ཆོ་ག་མཁས་པས་བསྟེན། །
དེ་སྐད་གསུངས་ཕྱིར་ཆོ་ག་འདི། །རྒྱུད་རྣམས་ཀུན་ལ་འཇུག་པ་ཡིན། །
དེང་སང༌་བྱིན་རླབས་མི༌བྱེད༌ཅིང༌། །དབང་སྐུར་བྱེད་པ་ཁ་ཅིག༌ཀྱང༌། །
རྫོགས་སངས་རྒྱས་ཀྱིས་གསུངས་པ་ཡི། །དཀྱིལ་འཁོར་ཆོ་ག་མི་བྱེད་
པར།། །གཡུང་དྲུང་རིས་ཀྱི་དཀྱིལ་འཁོར་དང༌། །ནས་འདྲ་ལ་
སོགས་བྱེད་པ་ཐོས། །འདི་འདྲ་དག་ཏུ་དབང་བསྐུར་ཡང༌། །སྡོམ་
པ་ཐོབ་པར་མི་འགྱུར་རོ། །དེ་ཡི་རྒྱུ་མཚན་བཤད་ཀྱིས་ཉོན། །ཕྱི་
40

སྡོམ་པ་གསུམ་གྱི་རབ་དབྱེ།
དང་ནང་གི་རྟེན་འབྲེལ་གྱི། །སྟོབས་ཀྱིས་དཀྱིལ་འཁོར་འབྱུང་བ་ཡིན། །
འདི་ལ་རྟེན་འབྲེལ་བསྒྲིག་མི་ནུས། །དེས་ན་སངས་རྒྱས་རྣམས་ཀྱིས་
བཀག །དབང་བསྐུར་བྱེད་པ་ཕལ་ཆེར་ཡང༌། །སློབ་མ་བརྒྱ་སྟོང་
གྲངས་མེད་ལ། །སྦྱོར་དངོས་རྗེས་ཀྱི་ཆོ་ག་རྣམས། སངས་རྒྱས་
གསུང་བཞིན་མི་ཤེས་པར། །མ་འབྲེལ་འགལ་ཞིང་ཉམས་པ་ཡི། །
ཆོ་གའི་གཟུགས་བརྙན་བྱེད་པ་ལ། །དབང་བསྐུར་ཡིན་ཞེས་བླུན་པོ་
སྨྲ། །དེ་ཡི་ལུས་ངག་ཡིད་གསུམ་གྱི། །རྣམ་པ་གདོན་གྱིས་བསྐྱུར་
བ་ལ། །བྱིན་རླབས་ཡིན་པར་འཁྲུལ་པ་མང༌། །དཔལ་ལྡན་དམ་
པ་དང་པོ་ལས། །ཆོ་ག་ཉམས་པའི་བྱིན་རླབས་ཀུན། །བགེགས་
ཀྱིས་ཡིན་པར་རྒྱལ་བས་གསུངས། །ཆོ་ག་དག་པར་གྱུར་པ་ལས། །
བྱུང་བ་སངས་རྒྱས་བྱིན་རླབས་ཡིན། །དབང་བསྐུར་མེད་ཀྱང་ལམ་
ཟབ་མོ། །བསྒོམས་ན་སངས་རྒྱས་འགྲུབ་སྙམ་ན། །དབང་བསྐུར་
མེད་པར་ལམ་ཟབ་མོ། །བསྒོམ་པ་ངན་འགྲོའི་རྒྱུ་རུ་གསུངས། །
ཕྱག་རྒྱ་ཆེན་པོ་ཐིག་ལེ་ལས། །དབང་མེད་ན་ནི་དངོས་གྲུབ་མེད། །
བྱེ་མ་བཙིར་ཡང་མར་མེད་བཞིན། །གང་ཞིག་རྒྱུད་ལུང་ང་རྒྱལ་གྱིས། །
དབང་བསྐུར་མེད་པར་འཆད་བྱེད་པ། །སློབ་དཔོན་སློབ་མ་ཤི་མ་ཐག །
དངོས་གྲུབ་ཐོབ་ཀྱང་དམྱལ་བར་སྐྱེ། །དེ་བས་འབད་པ་ཐམས་ཅད་
ཀྱིས། །།བླ་མ་ལས་ནི་དབང་ནོད་ཞུ། །ཞེས་གསུངས་རྒྱུད་སྡེ་
གཞན་ལས་ཀྱང༌། །དེ་ལྟར་གསུངས་ཕྱིར་འབད་པར་བྱ། །ཁ་ཅིག་
གང་ཟག་དབང་པོ་རབ། །སྨིན་བྱེད་ཕག་མོའི་བྱིན་རླབས་ཡིན། །
41

ས་སྐྱ་པཎ་ཆེན་གྱིས་མཛད།
འབྲིང་དང་ཐ་མ་དག་ལ་ནི། །དབང་བསྐུར་ཆོ་ག་དགོས་ཞེས་ཟེར། །
གང་ཟག་རབ་འབྲིང་གསུམ་ཀ་ལ། །ཕག་མོའི་བྱིན་རླབས་སྨིན་བྱེད་
དུ། །རྒྱུད་སྡེ་ཀུན་ལས་གསུངས་པ་མེད། །འཕགས་པ་རྣམས་ཀྱིས་
གང་ཟག་རབ། །སྤྲུལ་པ་ཡི་ནི་དཀྱིལ་འཁོར་དུ། །དབང་བསྐུར་
མཛད་ཅེས་གསུངས་པ་ནི། །སྔོན་གྱི་ཆོ་ག་འཕགས་པའི་ཡིན། །
དེང་སང་གང་ཟག་རབ་འབྲིང་ཀུན། །རྡུལ་ཚོན་གྱི་ནི་དཀྱིལ་འཁོར་དུ། །
དབང་བསྐུར་བྱ་བར་གསུངས་མོད་ཀྱི། །གཞན་གྱི་སྨིན་བྱེད་རྒྱུད་ལས་
བཀག །ལ་ལ་སེམས་བསྐྱེད་བྱས་པ་ལ། །གསང་སྔགས་བསྒོམ་
དུ་འདོད་ཅེས་ཟེར། །འདི་ནི་སྔགས་ཀྱི་འཁྲུལ་ཡིན་ལོ། །འདི་ཡང་
ཕྱེ་སྟེ་བཤད་ཀྱིས་ཉོན། །བྱ་བའི་རྒྱུད་ལ་རྣམ་གསུམ་ཡོད། །དོན་
ཡོད་ཞགས་སོགས་འགའ་ཞིག་ལ། །དབང་བསྐུར་སེམས་བསྐྱེད་མ་
ཐོབ་ཀྱང༌། །སྨྱུང་གནས་ལ་སོགས་བྱེད་ནུས་ན། །གང་ཟག་ཀུན་
གྱིས་བསྒྲུབ་པར་གསུངས། །དམ་ཚིག་གསུམ་བཀོད་ལ་སོགས་པ། །
འཇུག་པ་སེམས་བསྐྱེད་ཐོབ་ནས་ནི །འཕྲིན་ལས་འགའ་ཞིག་བསྒྲུབ་
པའི་ཕྱིར། །ཆོ་ག་ཤེས་ན་བསྒྲུབ་པར་གནང༌། །ལེགས་པར་གྲུབ་
པ་ཡན་ཆད་དུ། །རང་གི་དབང་བསྐུར་མ་ཐོབ་ན། །སེམས་བསྐྱེད་
ཐོབ་ཀྱང་གསང་སྔགས་བཀག །དེ་ཡང་ལེགས་པར་གྲུབ་པ་ལས། །
དབང་བསྐུར་མ་བྱས་པ་དག་ལ། །ཆོ་ག་ཤེས་པས་སྔགས་མི་སྦྱིན། །
ཞེས་སོགས་རྒྱས་པར་གསུངས་ལ་ལྟོས། །ལྷག་མ་རྒྱུད་སྡེ་གསུམ་པོ་
ལ། །དབང་བསྐུར་ཐོབ་པ་མ་གཏོགས་པ། །སེམས་བསྐྱེད་ཙམ་
42

སྡོམ་པ་གསུམ་གྱི་རབ་དབྱེ།
ལ་བརྟེན་པ་ཡི། །ཡི་དམ་བསྒོམ་པ་གསུངས་པ་མེད། །དབང་
བསྐུར་ནང་གི་རྟེན་འབྲེལ་ཡིན། །སེམས་བསྐྱེད་ལ་ནི་རྟེན་
འབྲེལ་མེད། །དེས་ན་སེམས་བསྐྱེད་བྱས་ན་ཡང༌། །གསང་སྔགས་
ཟབ་མོ་བསྒོམ་པ་ལ། །ལྟུང་བ་ཡོད་པར་རྒྱལ་བས་གསུངས། །དེ་
ཕྱིར་རྣམ་དབྱེ་ཤེས་དགོས་སོ། །གཏོར་མའི་དབང་བསྐུར་ཞེས་བྱ་དང༌། །
ཏིང་ངེ་འཛིན་གྱི་དབང་བསྐུར་ཡང༌། །སློབ་མ་སྨིན་བྱེད་ཆོ་ག་རུ། །
རྒྱུད་སྡེ་ཀུན་ལས་གསུངས་པ་མེད།། །འགའ་ཞིག་གསང་སྔགས་ད་ལྟ་
སྤྱོད། །དབང་བསྐུར་ཕྱི་ནས་ཁས་ལེན་བྱེད། འདི་ཡང་སངས་
རྒྱས་བསྟན་པ་མིན། །།དབང་མ་ཐོབ་ལ་ཆོས་བཤད་ན། །སློབ་
དཔོན་ལྟུང་བ་ཅན་འགྱུར་ཞིང༌། །སློབ་མའང་སྔོན་དུ་ཉམས་པར་
འགྱུར།། །ཉམས་པར་གྱུར་པ་དམ་ཆོས་ཀྱི། །སྣོད་མིན་ཞེས་ནི་
རྒྱལ་བས་གསུངས། །མདོར་ན་ཆོས་ཀྱིས་ཅི་བྱེད་སོམས། །སངས་
རྒྱས་བྱེད་ན་ཆོས་བཞིན་གྱིས། །ལ་ལ་སེམས་ཉིད་མ་རྟོགས་ན། །
དབང་བསྐར་ཐོབ་ཀྱང་མི་ཕན་ཟེར། །གལ་ཏེ་སེམས་ཉིད་རྟོགས་གྱུར་
ན། །དབང་བསྐུར་བྱ་ཡང་མི་དགོས་ལོ། །འོ་ན་སེམས་ཉིད་མ་
རྟོགས་ན། །སྡོམ་པ་བསྲུངས་ཀྱང་ཅི་ཞིག་ཕན། །གལ་ཏེ་སེམས་
ཉིད་རྟོགས་གྱུར་ན། །།སྡོམ་པ་བསྲུང་ཡང་ཅི་ཞིག་དགོས། རྡོ་རྗེ་
ཕག་མོའི་བྱིན་རླབས་ཀྱང༌། །སེམས་ཉིད་རྟོགས་ན་བྱ་ཅི་དགོས། །
གལ་ཏེ་སེམས་ཉིད་མ་རྟོགས་ན། །བྱིན་རླབས་བྱས་ཀྱང་ཅི་ཞིག་ཕན། །
དེ་བཞིན་སེམས་བསྐྱེད་ལ་སོགས་པཔ། །ཆོ་ག་ཀུན་ལ་ཊཚུལ་འདི་
43

ས་སྐྱ་པཎ་ཆེན་གྱིས་མཛད།
མཚུངས། །དེས་ན་རབ་བྱུང་སྡོམ་པ་དང༌། །རྡོ་རྗེ་ཕག་མོའི་བྱིན་
རླབས་དང༌། །སེམས་བསྐྱེད་འབད་ནས་བྱེད་བཞིན་དུ། །དབང་
བསྐུར་མི་དགོས་ཞེས་སྨྲ་བ། །གསང་སྔགས་སྤོང་བའི་གསང་ཚིག་
ཡིན །ཁ་ཅིག་ཆོ་ག་མེད་བཞིན་དུ། །བླ་མའི་ལུས་ཀྱི་དཀྱིལ་
འཁོར་ལས། །དབང་བཞི་རྫོགས་པར་ལེན་ཞེས་ཟེར། །འོ་ན་དགེ་
ཚུལ་དགེ་སློང་ཡང་། །བླ་མའི་སྐུ་ལས་ཅིས་མི་ལེན། །སེམས་
བསྐྱེད་ཀྱང་ནི་བླ་མ་ཡི། །སྐུ་ཉིད་ལས་ནི་ཐོབ་པའི་ཕྱིར། །སེམས་
བསྐྱེད་ཆོ་ག་ཅི་ཞིག་དགོས། །རྡོ་རྗེ་ཕག་མོའི་བྱིན་རླབས་ཀྱང༌། །
བླ་མའི་སྐུ་ལས་ཐོབ་པའི་ཕྱིར། །ཆོས་སྒོ་བ་ལས་བླངས་ཅི་དགོས།
དེ་བཞིན་ཆོ་ག་ཐམས་ཅད་ཀྱང་། །བླ་མའི་སྐུ་ལས་བླངས་པས་ཆོག །
རྫོགས་སངས་རྒྱས་ཀྱིས་གསུངས་པ་ཡི། ། ཆོ་ག་ཟབ་མོ་ཐམས་ཅད་
སྤོངས། །གལ་ཏེ་ཆོ་ག་ཉམས་གྱུར་ནའང༌། །སོ་སོར་ཐར་དང་
སེམས་བསྐྱེད་ཀྱི། །སྡོམ་པ་འཆགས་པར་མི་འགྱུར་ཞིང༌། །རྡོ་རྗེ་
ཕག་མོ་ལ་སོགས་པའི། །བྱིན་རླབས་འཇུག་པར་མི་འགྱུར་ན།
རིག་འཛིན་སྔགས་ཀྱི་སྡོམ་པ་ཡང༌། །དབང་བསྐུར་མེད་ན་ཐོབ་མི་
ནུས། །དེས་ན་ཆོ་ག་གཞན་དག་ལ། །འབད་པ་ཆེན་པོ་བྱེད་
བཞིན་དུ། །དབང་བསྐུར་ཆོ་ག་འདོར་བྱེད་པ། །ཐབས་ལ་སླ་བའི་
བདུད་ཡོད་ཅེས། །གསུངས་པ་འདིར་ཡང་དྲན་པར་བྱ། །དེ་ཕྱིར་
དམ་པའི་དོན་དུ་ན། །ཆོས་རྣམས་ཐམས་ཅད་སྤྲོས་བྲལ་ཡིན། །དེ་
ལ་ཆོ་ག་གང་ཡང་མེད། །སངས་རྒྱས་ཉིད་ཀྱང་ཡོད་མིན་ན། །ཆོ་
44

སྡོམ་་པ་གསུམ་གྱི་རབ་དབྱེ།
ག་གཞན་ལྟ་སྨོས་ཅི་དགོས། །རྒྱུ་དང་ལམ་དང་འབྲས་བུ་ཡི། །
དབྱེ་བ་ཐམས་ཅད་ཀུན་རྫོབ་ཡིན། །སོ་སོར་ཐར་དང་བྱང་ཆུབ་
སེམས། །དབང་བསྐུར་ལ་སོགས་ཆོ་ག་དང་། །བསྒོམ་པའི་
དམིགས་པ་ཇི་སྙེད་དང་། །རྟེན་འབྲེལ་ཟབ་མོ་ཐམས་ཅད་དང༌། །
ས་དང་ལམ་གྱི་དབྱེ་བ་དང༌། །རྫོགས་པའི་སངས་རྒྱས་ཐོབ་པ་ཡང་། །
ཀན་རྫོ་བ་ཡིན་གྱི་དོན་དམ་མིན། །དེ་འདྲའི་དབྱེ་བ་ཤེས་ནས་ནི། །
ཆོ་ག་བྱེད་ན་ཐམས་ཅད་ཀྱིས། །མིན་ན་ཐམས་ཅད་དོར་བར་བྱོས།
ཆོ་ག་ལ་ལ་དགོས་བཞིན་དུ། །ལ་ལའི་ཆོ་ག་མི་དགོས་ཞེས། །སྨྲ་
བ་མཁས་པའི་
བཞད་གད་གནས། །སངས་རྒྱས་བསྟན་པའང་
དཀྲུགས་པ་ཡིན། །བདུད་ཀྱི་བྱིན་རླབས་ཞེས་བྱ་བའང༌། །འདི་
འདྲའི་རིགས་ཅན་ཡིན་པར་གསུངས། །ཁ་ཅིག་བྱ་བའི་རྒྱུད་
སོགས་ལའང། །དབང་བཞིའི་ཆོ་ག་བྱེད་པ་དང་། །དོན་ཡོད་
ཞགས་པ་ལ་སོགས་ལའང་། །རིམ་གཉིས་སྒོམ་པར་བྱེད་པ་ཐོས། །
འདི་ཡང་སངས་རྒྱས་དགོངས་པ་མིན། །དེ་ཡི་རྒྱུ་མཚན་འདི་ལྟར་
ཡིན། །བྱ་སྤྱོད་རྣལ་འབྱོར་རྒྱུད་གསུམ་ཀར། །དབང་བཞི་དང་ནི་
རིམ་གཉིས་མེད། །གལ་ཏེ་ཡོད་ན་དེ་དག་ཀྱང༌། །རྣལ་འབྱོར་
ཆེན་པོ་ཉིད་དུ་འགྱུར། །དབང་བཞི་དང་ནི་རིམ་པ་གཉིས། །རྣལ་
འབྱོར་ཆེན་པོའི་ཁྱད་ཆོས་ཡིན། །གྲུབ་མཐའི་རྣམ་དབྱེ་མི་ཕྱེད་ཅིང༌། །
རྒྱུད་སྡེའི་རིམ་པ་མི་ཤེས་པར། །རྣམ་གཞག་ལེགས་ལེགས་འདྲ་ན་
ཡང༌། །ལྷམ་དཔེ་ཞྭ་ལ་བཀབ་པ་ཡིན། དེས་ན་རྒྱུད་སྡེ་བཞི་པོ་
45

ས་སྐྱ་པཎ་ཆེན་གྱིས་མཛད།
ཡི། །དབང་དང་ལམ་གྱི་དབྱེ་བ་ལ། །མི་འདྲའི་དབྱེ་བ་རྣམ་བཞི་
ཡོད། རང་རང་ཆོ་ག་བཞིན་བྱས་ན། །དེ་ནས་གསུངས་པའི་
དངོས་གྲུབ་འབྱུང༌། །ལ་ལ་དབང་བསྐུར་མ་བྱས་ཀྱང༌། །གལ་ཏེ་
སྔགས་ལ་མོས་ཐོབ་ན། །དེ་ཉིད་ཆོས་ཀྱི་སྒོ་ཡིན་པས། །གསང་
སྔགས་བསྒོམ་དུ་རུང་ཞེས་ཟེར། །འོ་ན་སྡོམ་པ་མ་ཐོབ་ཀྱང༌།
རབ་ཏུ་འབྱུང་ལ་མོས་པ་ཉིད། །སྡོམ་པ་ལེན་པའི་སྒོ་ཡིན་པས།
ན
སྡོམ་པ་བསྲུངས་པས་ཆོག་གམ་ཅི། །སེམས་བསྐྱེད་སྡོམ་པ་མ་ཐོབ་
ཀྱང༌། །སེམས་བསྐྱེད་པ་ལ་མོས་པ་ཉིད། །བྱང་ཆུབ་སྤྱོད་པའི་སྒོ་
ཡིན་པས། །སེམས་བསྐྱེད་བླང་ཡང་ཅི་ཞིག་དགོས། །དེ་བཞིན་སོ་
ནམ་མ་བྱས་ཀྱང༌། །ལོ་ཐོག་ལ་ནི་མོས་པ་ཉིད། །བཟའ་རྒྱུ་ཟ་
བའི་སྒོ་ཡིན་པས། །སོ་ནམ་ལ་ཡང་འབད་ཅི་དགོས། །འདི་འདྲའི་
རིགས་ཀྱི་ཆོས་ལུགས་ཀུན། །དེ་འདྲའི་རིགས་ཀྱིས་སུན་དབྱུང་ངོ༌། །
དེས་ན་ཆོས་སྒོ་ཞེས་བྱ་བ། །འདི་ཡི་མིང༌གིས༌འཁྲུལ་གཞི་བྱས། །
དབང་བསྐར་ཆོས་སྒོ་ཙམ་ཡིན་གྱི། །འཚང་རྒྱ་བ་ཡི་ཆོས་གཞན་ཞིག །
བསྒོམ་རྒྱུ་ལོགས་ན་ཡོད་དོ་ཞེས། །བླུན་པོ་རྣམས་ཀྱིས་མུན་བསྒོམ་
བྱས། །འོ་ན་དགེ་སློང་སྡོམ་པ་ཡང༌། །དགེ་སློང་བྱེད་པའི་སྒོ་ཡིན་
གྱི། །དགེ་སློང་སྡོམ་པའི་ངོ་བོ་ཞིག །གཞན་ནས་བཙལ་དུ་ཡོད་
དམ་ཅི། །དེ་བཞིན་སོ་ནམ་བྱེད་པ་ཡང༌། །སྟོན་ཐོག་འབྱུང་བའི་
སྒོ་ཡིན་གྱི། །ཁ་ཟས་འབྱུང་བའི་ཐབས་གཞན་ཞིག །ལོགས་ནས་
བཙལ་དུ་ཡོད་དམ་ཅི། །དེས་ན་སྙིང་གཏམ་འདི་ལྟར་ཡིན།། །
46

སྡོམ་པ་གསུམ་གྱི་རབ་དབྱེ།
དབང་བསྐུར་ཆོས་སྒོ་ཙམ་མ་ཡིན། ། གསང་སྔགས་རྟེན་འབྲེལ་ལམ་
བྱེད་པས། །རྟེན་འབྲེལ་བསྒྲིག་པའི་གདམས་ངག་ཡིན། །ཕུང་པོ་
ཁམས་དང་སྐྱེ་མཆེད་ལ། །སངས་རྒྱས་ས་བོན་བཏབ་ནས་ནི།
འདིརར་སངས་རྒྱས་བྱེད་པ་ཡི། །ཐབས་ལ་དབང་བསྐུར་ཞེས་སུ་
བཏགས། །དེས་ན་གང་ཟག་དབང་པོ་རབ། །དབང་བསྐུར་ཉིད་
ཀྱིས་གྲོལ་བར་གསུངས། །དབང་གིས་གྲོལ་བར་མ་ནུས་པའི། །
གང་ཟག་གཞན་ལ་བསྒོམ་དགོས་སོ། །དེས་ན་དབང་བསྐུར་ཐོབ་པ་
དེ། །བསྲུང་ཞིང་འཕེལ་བར་བྱེད་པ་ལ། བསྒོམ་པ་ཞེས་སུ་
བཏགས་པ་ཡིན། །དེ་ཕྱིར་ཕ་རོལ་ཕྱིན་པ་ལ། སེམས་
བསྐྱེད་མིན་པའི་ཆོས་གཞན་མེད། །རྡོ་རྗེ་ཐེག་པའི་སྒོར་ཞུགས་ནས། །
དབང་བསྐུར་ལས་གཞན་ཆོས་མེད་དོ། །དེས་ན་ཐུབ་པས་རྒྱུད་
སྡེ་ལས།། ། དབང་བསྐུར་ཁོ་ནར་བསྔགས་པ་དང་། །མཁས་
རྣམས་ཅི་ནས་དབང་བསྐུར་ལ། །གུས་པའི་རྒྱུ་མཚན་དེ་ལྟར་ཡིན། །
ལ་ལ་དབང་བསྐུར་མུ་བཞི་འདོད། །དབང་བསྐུར་བྱས་ཀྱང་མ་ཐོབ་
དང༌། །མ་བྱས་ཀྱང་ནི་ཐོབ་པ་དང༌། །བྱས་ན་ཐོབ་ལ་མ་བྱས་ན། །
མི་ཐོབ་པ་དང་རྣམ་བཞིར་འདོད། །འདི་འདྲ་གང་ནའང་བཤད་པ
མེད། །བསྟན་པ་དཀྲུགས་པའི་སྙད་ཀར་ཟད།། །འོན་ཀྱང་འདི་
ཡང་བརྟག་པར་བྱ། །སོ་སོར་ཐར་པའི་སྡོམ་པ་དང༌། །།བྱང་ཆུབ་
སེམས་དཔའི་སེམས་བསྐྱེད་ལའང༌། །མུ་བཞི་ཅི་ཡི་ཕྱིར་མི་བརྩི། །
དེ་བཞིན་བསྒོམ་ལའང་ཅིས་མི་མཚུངས། །བསྒོམས་ཀྱང་མི་སྐྱེ་མ་
47

ས་སྐྱ་པཎ་ཆེན་གྱིས་མཛད།
བསྒོམས་ཀྱང༌། །སྐྱེ་བ་ལ་སོགས་མུ་བཞི་ཡོད། །མུ་བཞི་ཀུན་ལ་
ཡོད་བཞིན་དུ། །གཞན་ལ་མུ་བཞི་མི་བརྩི་བར། །དབང་བསྐུར་
ཉིད་ལ་བརྩི་བ་ནི། །བདུད་ཀྱི་གསང་ཚིག་ཡིན་པར་དོགས། །
གལ་ཏེ་མུ་བཞི་ཡོད་ན་ཡང༌། །སོ་སོའི་མཚན་ཉིད་ཤེས་མི་ནུས། །
ཅི་སྟེ་ཤེས་པར་ནུས་ན་ནི། །དེ་ཡི་མཚན་ཉིད་སྨྲ་དགོས་སོ། །སྨྲས་
ཀྱང་རང་བཟོ་མ་ཡིན་པ། །ལུང་དང་མཐུན་པ་ཁྱེད་ལ་མེད། །
གལ་ཏེ་མུ་བཞི་བདེན་སྲིད་ན། །གཞན་ལ་དབང་བསྐུར་མི་བྱེད་ཀྱང༌། །
བྱས་ན་ཐོབ་པའི་གང་ཟག་ལ། །དབང་བསྐུར་ཅི་ཡི་ཕྱིར་མི་དགོས། །
གཞན་ལ་དབང་བསྐུར་མི་དགོས་པས། །དེ་ལའང་དབང་བསྐུར་མི
དགོས་ན། །ནད་མེད་པ་ལ་སྨན་སྤོང་བས། །ནད་པ་ལ་ཡང་སྤོང་ངམ་
ཅི། །འདི་འདྲའི་ཆོས་ལོག་ཐམས་ཅད་ནི། །བདུད་ཀྱི་བྱིན་རླབས་
ཡིན་ཞེས་བྱ། །ཁ་ཅིག་གསང་སྔགས་གསང་བ་ལ། །ཡེ་གསང་
ཐབས་ཀྱིས་ཆོད་པའི་ཕྱིར། །གསང་སྒྲོགས་ལྟང་བ་མེད་ཅེས་ཟེར། །
འདི་ཡང་ཅུང་ཟད་བརྟག་པར་བྱ། །ཡེ་གསང་ཞེས་བྱའི་དོན་ཅི་ཞིག །
གལ་ཏེ་གོ་བ་མེད་པ་ལ། །ཟེར་ན་གོ་བའི་གང་ཟག་ལལ། །ཡེ་
གསང་མིན་ཕྱིར་ལྟུང་བར་འགྱུར། །གལ་ཏེ་དམ་པའི་ཆོས་ཡིན་པས། །
དམ་ཆོས་བདེན་པའི་བྱིན་རླབས་འདི། །སུ་ཡིས་ཐོས་ཀྱང་ཕན་ཡོན་
ཆེ། །དེས་ན་གསང་སྒྲོགས་མི་འབྱུང་ན། །གལ་ཏེ་དམ་ཆོས་བདེན་
པ་རུ། །ག་ན་ཆོས་ནས་འབྱུང་བཞིན་གྱིས། །ཆོས་ལ་གསང་དང་
མི་གསང་བའི། །ལུགས་གཉིས་རྒྱལ་བ་རྣམས་ཀྱིས་གསུངས། །
48

སྡོམ་པ་གསུམ་གྱི་རབ་དབྱེ།
དེས་ན་ཡེ་གསང་ཞེས་བྱ་བ། །འདི་ཡང་བསྟན་ལ་གནོད་ཚིག་ཡིན། །
ཁ་ཅིག་འཁྲུལ་དང་མ་འཁྲུལ་མེད། །ཐབས་ལམ་གཅིག་ཏུ་ངེས་པ་
མེད། །ལྟ་བ་རྟོགས་པས་ཀླུ་སྒྲུབ་གྲོལ། །པདྨ་འབྱུང་གནས་བསྐྱེད་
རིམ་གྱིས། །དཀའ་ཐུབ་སྤྱད་པས་ལོ་ཧི་པ། །སྤྱོད་པའི་སྟོབས་
ཀྱིས་ནག་པོ་པ། །རླུང་གི་སྟོབས་ཀྱིས་གོ་རཀྵ། །གཏུམ་མོའི་
སྟོབས་ཀྱིས་ཤ་ཝ་རི། །ཕྱག་རྒྱ་ཆེན་པོས་ས་ར་ཧ།། །བྱིན་རླབས་
སྟོབས་ཀྱིས་ཏོག་ཙེ་པ། །ཟ་ཉལ་འཆག་གིས་ཞི་བ་ལྷ། །ཨིནྡྲ་བྷཱ་
ཏི་འདོད་ཡོན་གྱིས། །རྟེན་འབྲེལ་ཐམས་ཅད་ཚོགས་པ་ལས།
བཻརླ་པ་ལ་གྲུབ་ཐོབ་བྱུང༌། །འདི་འདྲའི་ཐབས་ལམ་སྣ་ཚོགས་ལ། །
སྐུར་པ་གདབ་ཏུ་མི་རུང་ཟེར། །འདི་ཡང་ལེགས་པར་བཤད་ཀྱིས་
ཉོན། ཐབས་དང་ཤེས་རབ་གཉིས་མིན་པའི། །སངས་རྒྱས་སྒྲུབ་
པའི་ཐབས་གཞན་མེད། །དེས་ན་གྲུབ་ཐོབ་ཐམས་ཅད་ཀྱང༌།
ཕྱོགས་རེའི་ཐབས་ཀྱིས་གྲོལ་བ་མིན། །དབང་དང་རིམ་གཉིས་ལས་
བྱུང་བའི། །ཡེ་ཤེས་སྐྱེས་པས་གྲོལ་བ་ཡིན། །ལྟ་བ་དང་ནི་བསྐྱེད་
རིམ་དང༌། །གཏུམ་མོ་དང་ནི་བྱིན་རླབས་སོགས། །དེ་དག་རྐྱང་
པས་གྲོལ་བ་མིན། །དབང་བསྐུར་བ་ཡི་བྱིན་རླབས་དང༌། །རིམ་
གཉིས་བསྒོམས་པའི་རྟེན་འབྲེལ་གྱིས། །ཡེ་ཤེས་རྟོགས་ནས་གྲོལ་བ་
ཡིན། །བསྐྱེད་རིམ་རླུང་དང་གཏུམ་མོ་སོགས། །རིམ་པ་གཉིས་
ལས་ཐ་དད་མིན། །བྱིན་རླབས་དེ་ལས་བྱུང་བ་ཡིན། །ལྟ་བ་དེ་ཡི་
ཡན་ལག་ཡིན། །ཕྱག་རྒྱ་ཆེན་པོ་དེའི་ཡེ་ཤེས། ། དེ་ཡི་སྤྲོས་བཅས་
49

ས་སྐྱ་པཎ་ཆེན་གྱིས་མཛད།
སྤྱོད་པ་ནི། །ཨིནྡྲ་བྷཱུ་ཏིས་མཛད་པ་ཡིན། །དེ་ཡི་སྤྲོས་མེད་སྤྱོད་པ་
ལ། །བྷུ་སུ་ཀུ་ཞེས་སཾངས་རྒྱས་གསུངས། །དེ་ཡི་ཤིན་ཏུ་སྤྲོས་མེད་
ནི། །རིམ་གཉིས་བརྟན་པར་བྱ་བའི་ཕྱིར། །གྲུབ་ཐོབ་རྣམས་ཀྱིས་
མཛད་པ་ནི། །ཀུན་ཏུ་བཟང་པོའི་སྤྱོད་པར་བཤད། །དེས་ན་རྒྱུ་
རྐྱེན་མ་ཚོགས་པར། །སངས་རྒྱས་འབྲས་བུ་མི་འབྱུང་མོད། །སྔ་
མའི་ལས་འཕྲོའི་བྱེ་བྲག་དང༌། །ནང་གི་རྟེན་འབྲེལ་ཁྱད་པར་གྱིས། །
ཡེ་ཤེས་སྐྱེ་བའི་སྣ་འདྲེན་ནི། །ཐབས་ཀྱི་དབྱེ་བས་བྱེད་པར་གསུངས། །
དཔེར་ན་ནད་པའི་ལུས་བརྟས་པ། །བཟའ་དང་བཏུང་བས་བྱེད་མོད་
ཀྱི། །དེ་ཡི་ཡི་ག་འབྱེད་པ་ནི། །ཟས་ཀྱི་ཁྱད་པར་ཡིན་པ་བཞིན།
དེ་ཕྱིར་ཐབས་ཀྱི་ཁྱད་པར་ལ། །སྐུར་པ་འདེབས་ན་བླུན་པོ་ཡིན།
འོན་ཀྱང་རེ་རེས་འཚང་རྒྱ་བར། །འདོད་ན་ཤིན་ཏུ་འཁྲུལ་བར་བཤད། །
དེས་ན་སྨིན་བྱེད་དབང་དང་ནི། །རིམ་པ་གཉིས་ལ་འབད་པར་གྱིས། །
སོ་ནམ་ཚུལ་བཞིན་བྱས་པ་ཡིས། །ལོ་ཐོག་རིམ་གྱིས་སྨིན་པ་ལྟར། །
ཕ་རོལ་ཕྱིན་པའི་ལམ་ཞུགས་ན། །གྲངས་མེད་གསུམ་གྱིས་རྫོགས་
འཚང་རྒྱ། །སྔགས་ཀྱིས་བཏབ་པའི་ས་བོན་ནི། །ཉི་མ་གཅིག་ལ་
ལོ་ཐོག་སྨིན། །རྡོ་རྗེ་ཐེག་པའི་ཐབས་ཤེས་ན། །ཚེ་འདི་ཉིད་ལ་
སངས་རྒྱས་འགྲུབ། །སྟོང་ཉིད་སྙིང་རྗེ་སོགས་བསྒོམ་པ། །ཕ་རོལ་
ཕྱིན་པའི་གཞུང་ལུགས་ཡིན། །དེ་ཡིས་ཇི་ལྟར་མྱུར་ན་ཡང༌། །
གྲངས་མེད་གསུམ་གྱི་དཀའ་སྤྱད་དགོས། །རྫོགས་པའི་སངས་རྒྱས་
ལམ་པོ་ཆེ། །རྩོད་པ་ཀུན་ལས་གྲོལ་བའི་ཆོས། །མཁས་པ་ཀུན་
50

སྡོམ་པ་གསུམ་གྱི་རབ་དབྱེ།
གྱིས་གུས་པས་བསྟེན། །གལ་ཏེ་འདི་བཞིན་བསྒྲུབ་འདོད་ན། །རྡོ་
རྗེ་ཕག་མོའི་བྱིན་རླབས་མེད། །ལྷན་སྐྱེས་ལ་སོགས་འདིར་མི་བསྒོམ། །
གཏུམ་མོ་ལ་སོགས་ཐབས་ལམ་བྲལ། །ཕྱག་རྒྱ་ཆེན་པོའི་ཐ་སྙད་མེད། །
ཚེ་འདི་དང༌ནི༌བར༌དོ་དང༌། །ཕྱི་མར་འཚང་རྒྱ་ཁོང་མི་བཞེད། །
འོན་ཀྱང་ཐེག་པ་ཆེན་པོ་ཡི། །སྡེ་སྣོད་རྣམས་ལས་འབྱུང་བ་བཞིན།
བྱང་ཆུབ་མཆོག་ཏུ་སེམས་བསྐྱེད་ལ། །གྲངས་མེད་གསུམ་དུ་ཚོགས་
གཉིས་སོགས། །སེམས་ཅན་ཡོངས་སུ་སྨིན་པ་དང༌། །སངས་རྒྱས་
ཞིང་རྣམས་ལེགས་པར་སྦྱངས། །ས་བཅུའི་ཐ་མར་བདུད་བཏུལ་ནས། །
རྫོགས་པའི་སངས་རྒྱས་ཐོབ་པར་གསུངས། །ཕ་རོལ་ཕྱིན་གཞུང་
མི་ནུས་པར། །གལ་ཏེ་གསང་སྔགས་བསྒོམ་འདོད་ན། །ནོར་པ་
མེད་པའི་དབང་བཞི་ལོང༌། །འཁྲུལ་པ་མེད་པའི་རིམ་གཉིས་སྒོམས། །
དེ་ལས་བྱུང་བའི་ཡེ་ཤེས་ནི། །ཕྱག་རྒྱ་ཆེན་པོ་གོམས་པར་བྱ། །དེ་
ནས་འཁོར་འདས་བསྲེ་བའི་ཕྱིར། །རྣམ་པར་དག་པའི་སྤྱོད་པ་སྤྱད། །
ནང་གི་ས་ལམ་ཀུན་བགྲོད་ནས། །རྡོ་རྗེ་འཛིན་པའི་ས་དགེ་བ། །
བཅུ་གསུམ་པ་ནི་ཐོབ་པར་འགྱུར། །འདི་ནི་དུས་གསུམ་སངས་རྒྱས་
ཀྱི། །དམ་པའི་ཆོས་ཀྱི་སྙིང་པོ་ཡིན། །རྒྱུད་སྡེ་རྣམས་ཀྱི་གསང་
ཚིག་མཆོག །འདི་ཉིད་ཡིན་པར་ཤེས་པར་བྱ། །གང་ཞིག་སངས་
རྒྱས་བྱེད་འདོད་ན། །དེ་ཡིས་འདི་བཞིན་སྤྱད་པར་བྱ། །ཡང་ན་ཕ་
རོལ་ཕྱིན་པ་ཡི། །མདོ་ལས་ཇི་ལྟར་འབྱུང་བཞིན་གྱིས། །ཡང་ན་
རྡོ་རྗེ་ཐེག་པ་ཡི། །རྒྱུད་སྡེ་བཞིན་དུ་ཉམས་སུ་ལོང༌། འདི་གཉིས་
51

ས་སྐྱ་པཎ་ཆེན་གྱིས་མཛད
མིན་པའི་ཐེག་ཆེན་ནི། །སངས་རྒྱས་རྣམས་ཀྱིས་གསུངས་པ་མེད།
ད་ལྟའི་ཆོས་པ་ཕལ་ཆེ་བ། །བསླབ་པ་གསུམ་པོ་མི་སྦྱོང་བས།
ཕ་རོལ་ཕྱིན་པའི་ཆོས་ལུགས་མིན། །དབང་དང་རིམ་གཉིས་མི་ལྡན་
པས། །རྡོ་རྗེ་ཐེག་པའི་བསྟན་པ་མིན། །འདུལ་བའི་སྡེ་སྣོད་མི་
ཤེས་པས། །ཉན་ཐོས་ཀྱི་ཡང་ཆོས་ལུགས་མིན། །འོན་ཀྱང་ཆོས་
པར་ཁས་འཆེ་བ། །ཀྱེ་མ་གང་གི་བསྟན་པར་འགྱུར། །ཕ་མེད་པ
ཡི་བུ་མང་ཡང༌། ། རིགས་ཀྱི་ནང་དུ་ཆུད་མི་ནུས། །དེ་བཞིན་
ཁུངས་ནས་མ་བྱུང་བའི། །ཆོས་པ་བསྟན་པའི་ནང་དུ་མིན། །དག་
དུག་བསྡུས་པའི་གོས་ལ་ནི། །ཆེན་པོ་རྣམས་ཀྱི་ཆས་མི་རུང༌། 1
དེ་བཞིན་ཐུན་ཚགས་བསྡུས་པ་ཡི། །ཆོས་ཀྱིས་དད་ཅན་འཚང་མི་རྒྱ། །
མུ་སྟེགས་བྱེད་པ་ཁ་ཅིག་ཀྱང༌། །སངས་རྒྱས་པ་ལ་འདི་སྐད་ཟེར། །
སྡིག་པ་སྤོང་ཞིང་དགེ་བྱེད་ན། །མུ་སྟེགས་ཡིན་ཡང་ཅི་ཞིག་སྐྱོན། །
དགེ་བ་མེད་ཅིང་སྡིག་བྱེད་ན། །ཆོས་པ་ཡིན་ཡང་ཅི་ཕན་ལོ། །དེ
བཞིན་འདི་ནའང་བླུན་པོ་འགའ། །དད་དང་ལྡན་ཞིང་སྙིང་རྗེ་ཆེ། །
སྦིན་དང་ཚུལ་ཁྲིམས་བཟོད་པ་བསྒོམ། །བསམ་གཏན་བསྒོམ་ཞིང་
སྟོང་པ་ཉིད། །རྟོགས་ན་སངས་རྒྱས་ཀྱིས་གསུངས་པའི། །མདོ་
རྒྱུད་རྣམས་དང་མི་མཐུན་ཡང་། །དེ་ལ་སྐྱོན་མེད་དེ་མེད་ན། །མདོ་
རྒྱུད་མཐུན་ཡང་ཅི་ཕན་ལོ། །དེ་ཡང་བརྟག་པར་བྱ་བས་ཉོན། །མུ་
སྟེགས་བྱེད་ལ་སྡོམ་པ་མེད། །དེ་ཕྱིར་དགེ་བ་བྱས་ན་ཡང༌། །བར་
མ་ཡིན་གྱི་སྡོམ་པ་ལས། །བྱུང་བའི་དགེ་བ་སྲིད་མ་ཡིན། །དེ་
52

སྡོམ་པ་གསུམ་གྱི་རབ་དབྱེ།
བཞིན་དབང་བསྐུར་མ་ཐོབ་པ། །དེ་ལ་རིག་འཛིན་སྡོམ་པ་མེད། །
སྡོམ་མེད་དེ་ཡིས་དགེ་སྤྱད་ཀྱང༌། །བར་མ་ཡིན་གྱི་གསང་སྔགས་ཀྱི། །
སྡོམ་པ་ལས་བྱུང་དགེ་བ་མིན། །སྡོམ་པའི་དགེ་བ་མ་ཡིན་ན། །
གསང་སྔགས་ཐབས་ལམ་རབ་ཟབ་ཀྱང༌། །འཚང་མི་རྒྱ་བར་ཐུབ་
པས་གསུངས། །སྡོམ་པ་གསུམ་དང་ལྡན་པ་ཡི། །རིམ་གཉིས་ཟབ་
མོའི་གནད་ཤེས་ན། །དེ་ནི་ཚེ་འདིའམ་བར་དོའམ། །སྐྱེ་བ་བཅུ་
དྲུག་ཚུན་ཆད་ན། །འགྲུབ་པར་རྫོགས་པའི་སངས་རྒྱས་གསུངས། །
དེ་ཕྱིར་འདི་ལ་མཁས་རྣམས་གུས། །གང་དག་རབ་ཏུ་འབྱུང་འདོད་ན། །
སྡོམ་པ་བསྲུང་ཕྱིར་གུས་པས་ལོང༌། ལྟོ་གོས་ཙམ་ལ་དམིགས་པ་ཡི། །
རབ་ཏུ་འབྱུང་བ་ཐུབ་པས་བཀག །སེམས་བསྐྱེད་བྱེད་པ་དེ་དག་ཀྱང་། །
བསྟན་པའི་ལུགས་བཞིན་མི་བྱེད་ཀྱི། །ཐོས་ཆུང་རྣམས་ཀྱི་མགོ་
བསྐོར་ནས། །བླུན་པོ་དགའ་བར་བྱ་ཕྱིར་ཡིན། །གསང་སྔགས་
བསྒོམ་པ་མང་མོད་ཀྱི། །རྒྱུད་སྡེ་བཞིན་དུ་བསྒྲུབ་པ་ཉུང༌། །སྤྱོད་
པ་བདེ་བའི་འདུ་ཤེས་ཀྱིས། །རང་བཟོར་གསང་སྔགས་སྤྱོད་པར་ཟད། །
གལ་ཏེ་དབང་བསྐུར་བྱེད་ན་ཡང༌། །བཟང་པོའི་གཞུང་ལུགས་ཀུན་
དོར་ནས། །གང་དག་བརྫུན་གྱིས་བསླད་པ་ལ། །ངོ་མཚར་བཞིན་
དུ་གུས་པས་ལེན། །བརྒྱ་ལ་བསྐྱེད་རིམ་བསྒོམ་ན་ཡང༌། །སྦྱང་
གཞི་སྦྱོང་བྱེད་ལེགས་འཕྲོད་པའི། །ཆོ་གའི་ཡན་ལག་ཀུན་བོར་ནས། །
རང་བཟོའི་དཀྲོངས་བསྐྱེད་བསྒོམ་པར་ཟད། །གཏུམ་མོ་བསྒོམ་པ་
ཕལ་ཆེར་ཡང༌། །ནང་གི་རྟེན་འབྲེལ་མི་ཤེས་པར། །མུ་སྟེགས་
53

ས་སྐྱ་པཎ་ཆེན་གྱིས་མཛད།
བྱེད་ཀྱི་གཏུམ་མོ་ལྟར། །དྲོད་ཙམ་ལ་ནི་དམིགས་པར་གོགོ །ཡེ་
ཤེས་ཅུང་ཟད་སྐྱེས་ན་ཡང༌། །དེ་དག་ཉོན་མོངས་རྣམ་རྟོག་དང༌། །
འབྱེད་པའི་ཐབས་ལ་མི་མཁས་པས། །རྫོགས་པའི་སངས་རྒྱས་ལམ་
མི་འགྱུར། །བླ་མ་ལ་ནི་མོས་ན་ཡང༌། །དེ་འདྲའི་བླ་མ་བླ་མ་མིན། །
དཔོན་སློབ་གཉིས་ཀ་གསང་སྔགས་ཀྱི། །སྡོམ་པ་མེད་པ་ཡིན་ཕྱིར་རོ། །
དཔེར་ན་རབ་བྱུང་མ་བྱས་ན། །མཁན་པོའི་ཐ་སྙད་མེད་པ་བཞིན།
དེ་བཞིན་དབང་བསྐུར་མ་ཐོབ་ན། །བླ་མའི་ཐ་སྙད་མི་འབྱུང་ངོ་།
གསང་སྔགས་མིན་པའི་བླ་མ་ལ། །མོས་པ་བྱས་ཀྱང་ཚེ་འདི་ཡི།
བདེ་སྐྱིད་ཕུན་ཚོགས་ཙམ་ཞིག་གམ། །རིམ་གྱིས་འགྲུབ་པའི་རྒྱུར་
སྲིད་ཀྱི། །དེ་ནི་ཚེ་འདིའམ་བར་དོ་ལ། །སངས་རྒྱས་ཉིད་སྦྱིན་མི་
ནུས་སོ། །ཕ་རོལ་ཕྱིན་པའི་གཞུང་ལུགས་ལས། །བླ་མ་སངས་
རྒྱས་ལྟ་བུ་རུ། །བལྟ་བར་བྱ་ཞེས་གསུངས་མོད་ཀྱི།
།སངས་རྒྱས་
དངོས་སུ་གསུངས་པ་མེད། །བླ་མ་སངས་རྒྱས་ཉིད་ཡིན་ཞེས། །
བྱ་བ་དབང་བསྐུར་ཐོབ་ནས་ཡིན། །དབང་བསྐུར་སྡོམ་པས་མ་སྦྲེལ་
ན། །བཟང་ཡང་ཕ་རོལ་ཕྱིན་པ་ཡིན། །རབ་བྱུང་མིན་ལ་མཁན་པོ་
མེད། །དབང་མ་བསྐར་ལ་བླ་མ་མེད། །སྡོམ་པ་མེད་ལ་
དགེ་རྒྱུན་མེད། །སྐྱབས་འགྲོ་མེད་ན་ཆོས་པ་མིན། །དགེ་སྦྱོང་སྡོམ་
པ་མེད་པ་དང༌། །རྒྱལ་སྲས་སེམས་བསྐྱེད་མ་ཐོབ་པ། །སྔགས་པ་
དབང་བསྐུར་མེད་པ་གསུམ། །སངས་རྒྱས་བསྟན་པའི་ཆོམ་རྐུན་ཡིན། །
ཕྱག་རྒྱ་ཆེན་པོ་བསྒོམ་ན་ཡང༌། །རྟོག་པ་ཁ་ཚོམ་ཉིད་བསྒོམ་གྱི། །
54

སྡོམ་པ་གསུམ་གྱི་རབ་དབྱེ།
རིམ་གཉིས་ལས་བྱུང་ཡེ་ཤེས་ལ། །ཕྱག་རྒྱ་ཆེན་པོར་མི་ཤེས་སོ།
བླུན་པོ་ཕྱག་རྒྱ་ཆེ་བསྒོམ་པ། །ཕལ་ཆེར་དུད་འགྲོའི་རྒྱུ་རུ་གསུངས། །
མིན་ན་གཟུགས་མེད་ཁམས་སུ་སྐྱེ། །ཡང་ན་ཉན་ཐོས་འགོག་པར་
ལྟུང༌། །གལ་ཏེ་དེ་ནི་བསྒོམ་ལེགས་ཀྱང༌། །དབུ་མའི་བསྒོམ་ལས་
ལྷག་པ་མེད།། །དབུ་མའི་བསྒོམ་དེ་བཟང་མོད་ཀྱི། །འོན་ཀྱང་
འགྲུབ་པ་ཤིན་ཏུ་དཀའ། །ཇི་སྲིད་ཚོགས་གཉིས་མ་རྫོགས་པ། །
དེ་སྲིད་བསྒོམ་དེ་མཐར་མི་ཕྱིན། །འདི་ཡི་ཚོགས་གཉིས་རྫོགས་པ་ལ། །
བསྐལ་པ་གྲངས་མེད་དགོས་པར་གསུངས། །ངེད་ཀྱི་ཕྱག་རྒྱ་ཆེན་པོ་
ནི། །དབང་ལས་བྱུང་བའི་ཡེ་ཤེས་དང༌། །རིམ་པ་གཉིས་ཀྱི་ཏིང་
འཛིན་ལས།། །བྱུང་བའི་རང་བྱུང་ཡེ་ཤེས་ཡིན། །འདི་ཡི་རྟོགས་པ་
གསང་སྔགས་ཀྱ། །ཐབས་ལ་མཁས་ན་ཚེ་འདིར་འགྲུབ། །དེ་
ལས་གཞན་དུ་ཕྱག་རྒྱ་ཆེ། །རྟོགས་པ་སངས་རྒྱས་ཀྱིས་མ་གསུངས། །
དེས་ན་ཕྱག་རྒྱ་ཆེན་པོ་ལ། །མོས་ན་གསང་སྔགས་གཞུང་བཞིན་
སྒྲུབས། །ད་ལྟའི་ཕྱག་རྒྱ་ཆེན་པོ་དང༌།།རྒྱ་ནག་ལུགས་ཀྱི་རྫོགས་ཆེན་
ལ། །ཡས་འབབ་དང་ནི་མས་འཛེགས་གཉིས། །རིམ་གྱིས་པ་དང་
ཅིག་ཅར་པར། །མིང་འདོགས་བསྐྱུར་བ་མ་གཏོགས་པ། །དོན་ལ་
ཁྱད་པར་དབྱེ་བ་མེད། །ཆོས་ལུགས་འདི་འདྲ་འབྱུང་བ་ཡང༌། །བྱང་
ཆུབ་སེམས་དཔའ་ཞི་བ་འཚོས། །རྒྱལ་པོ་ཁྲི་སྲོང་སྡེ་བཙན་ལ། །
ལུང་བསྟན་ཇི་བཞིན་ཐོག་ཏུ་བབ། །ལུང་བསྟན་དེ་ཡང་བཤད་ཀྱིས་
ཉོན། །རྒྱལ་པོ་ཁྱོད་ཀྱི་བོད་ཡུལ་འདིར། །སློབ་དཔོན་པདྨ་འབྱུང་
55

ས་སྐྱ་པཎ་ཆེན་གྱིས་མཛད།
གནས་ཀྱིས། །བརྟན་མ་བཅུ་གཉིས་ལ་གཏད་པས། ། མུ་སྟེགས་
འབྱུང་བར་མི་འགྱུར་མོད། །འོན་ཀྱང་རྟེན་འབྲེལ་འགའ་ཡི་རྒྱུས། །
ཆོས་ལུགས་གཉིས་སུ་འགྲོ་བར་འགྱུར། །དེ་ཡང་ཐོག་མར་ང་འདས་
ནས། །རྒྱ་ནག་དགེ་སློང་བྱུང་ནས་ནི། །དཀར་པོ་ཆིག་ཐུབ་ཅེས་བྱ་
བ། །ཅིག་ཆར་བ་ཡི་ལམ་སྟོན་འགྱུར། །དེ་ཚེ་ང་ཡི་སློབ་མ་ནི། །
མཁས་པ་ཆེན་པོ་ཀ་མ་ལ། །ཤཱི་ལ་ཞེས་བྱ་རྒྱ་གར་ནས། །སྤྱན་དྲོངས་
དེ་ཡིས་དེ་སུན་འབྱིན། །།དེ་ནས་དེ་ཡི་ཆོས་ལུགས་བཞིན། །དད་
ལྡན་རྣམས་ཀྱིས་སྤྱོད་ཅིག་གསུང༌།དེ་ཡིས་ཇི་སྐད་གསུངས་པ་
བཞིན། །ཕྱི་ནས་ཐམས་ཅད་བདེན་པར་གྱུར། །རྒྱ་ནག་ལུགས་དེ་
ནུབ་མཛད་ནས། །།རིམ་གྱིས་པ་ཡི་ཆོས་ལུགས་སྤེལ། །ཕྱི་ནས་
རྒྱལ་ཁྲིམས་ནུབ་པ་དང༌། །རྒྱ་ནག་མཁན་པོའི་གཞུང་ལུགས་ཀྱི། །
ཡི་གེ་ཙམ་ལ་བརྟེན་ནས་ཀྱང༌། །དེ་ཡི་མིང་འདོགས་གསང་ནས་ནི། །
ཕྱག་རྒྱ་ཆེན་པོར་མིང་བསྒྱུར་ནས། །ད་ལྟའི་ཕྱག་རྒྱ་ཆེན་པོ་ནི། །
ཕལ་ཆེར་རྒྱ་ནག་ཆོས་ལུགས་ཡིན། །ནཱ་རོ་དང་ནི་མེེ་ཏྲི་པའི། །ཕྱག་
རྒྱ་ཆེན་པོ་གང་ཡིན་པ། །དེ་ནི་ལས་དང་ཆོས་དང་ནི། །དམ་ཚིག་
དང་ནི་ཕྱག་རྒྱ་ཆེ། །གསང་སྔགས་རྒྱུད་ནས་ཇི་སྐད་དུ། །གསུངས་
པ་དེ་ཉིད་ཁོང་བཞེད་དོ། །འཕགས་པ་ཀླུ་སྒྲུབ་ཉིད་ཀྱིས་ཀྱང༌། །
ཕྱག་རྒྱ་བཞི་པར་འདི་སྐད་གསུངས། །ལས་ཀྱི་ཕྱག་རྒྱ་མི་ཤེས་པས། །
ཆོས་ཀྱི་ཕྱག་རྒྱའང་མི་ཤེས་ན། །ཕྱག་རྒྱ་ཆེན་པོའི་མིང་ཙམ༌ཡང༌། །
རྟོགས་པ་ཉིད་ནི་མི་སྲིད་གསུང༌། །རྒྱུད་ཀྱི་རྒྱལ་པོ་གཞན་དང་ནི། །
56

སྡོམ་པ་གསུམ་གྱི་རབ་དབྱེ།
བསྟན་བཅོས་ཆེན་པོ་གཞན་ལས་ཀྱང༌། །དབང་བསྐུར་དག་དང་མ་
འབྲེལ་བ། །དེ་ལ་ཕྱག་རྒྱ་ཆེན་པོ་བཀག །དབང་བསྐུར་བ་ལས་
བྱུང་བ་ཡི། །ཡེ་ཤེས་ཕྱག་རྒྱ་ཆེ་རྟོགས་ན། །ད་གཟོད་མཚན་མ་
དང་བཅས་པའི། །འབད་རྩོལ་ཀུན་ལ་མི་ལྟོས་སོ། །དེང་སངས་
འགའ་ཞིག་བླ་མ་ཡི། །མོས་གུས་ཙམ་གྱིས་སེམས་བསྐྱར་ནས། །རྟོག་པ་
ཅུང་ཟད་འགགས་པ་ལ། །ཕྱག་རྒྱ་ཆེན་པོའི་ངོ་སྤྲོད་བྱེད། །དེ་འདྲ་
བདུད་ཀྱི་ཡིན་པའང་སྲིད། །ཡང་ན་ཁམས་འདུས་འགའ་ལའང་འབྱུང་༎
ཀ་རུ་འཛིན་ཞེས་བྱ་བ་ཡི། །བརྫུན་རླབས་ཅན་གྱི་གྲུབ་ཐོབ་བྱུང༌། །
དེ་ཡི་དགོན་པ་མཐོང་ཙམ་གྱིས། །འགའ་ལ་ཏིང་འཛིན་སྐྱེས་ཞེས་
ཟེར། །ཕྱི་ནས་དེ་ཡི་གྲུབ་ཐོབ་ཞིག།།དེ་ནས་ཏིང་འཛིན་དེ་རྒྱུད་ཆད།།
དེ་འདྲའི་ཏིང་འཛིན་བདུད་རིགས་ཀྱི། །འབྱུང་པོ་རྣམས་ཀྱིས་བྱེད་པར་
གསུངས། །སངས་རྒྱས་གསུང་བཞིན་བསྒྲུབས་པ་ཡི། །བྱིན་རླབས་
སངས་རྒྱས་རྣམས་ཀྱི་ཡིན། །ཁ་ཅིག་སྐྱེ་སྐྱེ་བ་སྔ་མ་ལལ། །སེམས་
བསྐྱེད་དབང་བསྐུར་མ་བྱས་ན། །ཆོས་ལ་དད་པ་མི་སྲིད་པས། །
གང་དག་ཐེག་ཆེན་དད་ཐོབ་པ། །དེ་དག་སྔར་སྦྱངས་ཡིན་པས་ན།
ད་ལྟ་དབང་བསྐུར་མི་དགོས་ཟེར། །འོ་ན་སོ་སོར་ཐར་པ་ཡི།
སྡོམ་པ་དག་ལ་མོས་པ་ཡང་། །སྔ་མའི་སྡོམ་པ་ཡོད་པའི་ཕྱིར། །ད་
ལྟར་རབ་ཏུ་དབྱུང་ཅི་དགོས། །བྱང་ཆུབ་སེམས་དཔའི་སེམས་བསྐྱེད་
ཀྱང༌། །སྔ་མའི་སེམས་བསྐྱེད་ཡོད་པའི་ཕྱིར།།ད་ལྟ་སེམས་བསྐྱེད་བྱ་
ཅི་དགོས། །དེ་དག་དགོས་ན་གསང་སྔགས་ཀྱི། །དབང་བསྐུར་
57

ས་སྐྱ་པཎ་ཆེན་གྱིས་མཛད།
ཡང་ནི་ཅིས་མི་དགོས། །སངས་རྒྱས་ཆོས་ལ་མི་དགའ་བའི། །མུ་
སྟེགས་བྱེད་ཀྱིས་ཆོས་སྤངས་པ། །དེ་ལ་མཚར་དུ་མི་བརྩི་ཡི། །
སངས་རྒྱས་ཆོས་ལ་བརྟེན་བཞིན་དུ། །མདོ་རྒྱུད་ཉན་བཤད་འགོག་
བྱེད་པ། །དེ་ལ་ཁོ་བོ་ངོ་མཚར་སྐྱེས། །ལ་ལ་ཞི་གནས་ཅུང་ཟད་
།སྣང་སྟོང་རྟོགས་པ་ཕྲ་མོ་ལ། །མཐོང་ལམ་ཡིན་ཞེས་ངོ་སྤྲོད་དང༌།
བྱེད། །ཁྱུང་གི་སྒོང་རྒྱ་ཇི་བཞིན་དུ། །ལུས་ཀྱི་རྒྱ་ཡིས་བཅིངས་
པས་ན། །ད་ལྟ་ཡོན་ཏན་མི་འབྱུང་བས། །ལུས་རྒྱ་ཞིག་པའི་ཤི་མ་ཐག།
ཡོན་ཏན་ཕྱི་ནས་འབྱུང་ཞེས་ཟེར། །ཐེག་པ་ཆེན་པོའི་མདོ་རྒྱུད་ལས། །
འདི་འདྲའི་ཆོས་ལུགས་བཤད་པ་མེད། །ཉི་མ་དེ་རིང་ཤར་བ་ཡི། །
འོད་ཟེར་ནང་པར་འབྱུང་བ་མཚར། །ཁ་ཅིག་ཕ་རོལ་ཕྱིན་པ་དང༌། །
གསང་སྔགས་གཉིས་ཀྱི་མཐོང་ལམ་ལ། །རྒྱན་ཅན་རྒྱན་མེད་ཡིན་
ཞེས་ཟེར། །དེ་ལྟ་ཡིན་ན་སངས་རྒྱས་ཀྱང༌། །རྒྱན་ཅན་རྒྱན་མེད་
གཉིས་སུ་འགྱུར། །ཉན་ཐོས་རྣམས་ཀྱི་དགྲ་བཅོམ་ལ། །རྒྱན་ཅན་
རྒྱན་མེད་གཉིས་འཐད་ཀྱི། །ཐེག་པ་ཆེན་པོའི་འཕགས་པ་ལ། །རྒྱན་
ཅན་རྒྱན་མེད་གཉིས་མི་སྲིད། །ཉན་ཐོས་ལྕགས་ཀྱི་ཚ་ཚའི་དཔེས། །
ཚེ་འདིར་མྱ་ངན་མ་འདས་པ། །བ་དོར་མྱ་ངན་འདའ་བར་གསུངས། །དེ་
བཞིན་གསང་སྔགས་བསྒོམ་པ་ལས། །ཚེ་འདིར་མཐོང་ལམ་མ་ཐོབ་
པ། །བར་དོར་མཐོང་ལམ་ཐོབ་མོད་ཀྱི། །ཚེ་འདིར་མཐོང་ལམ་
སྐྱེས་པ་ལ། །ཡོན་ཏན་ཤི་ནས་འབྱུང་བ་ནི། །བླན་པོ་རྣམས་ཀྱི
བརྫུན་རིབ་ཡིན།། །མདོ་རྒྱུད་ཀུན་དང་མི་མཐུན་པས། །འདི་
58

སྡོམ་པ་གསུམ་གྱི་རབ་དབྱེ།
འདྲའི་ཆོས་ལུགས་མཁས་པས་སྤང༌། །ཇོ་བོ་ནཱ་རོ་ཏ་པ་ནི།
དབང་བསྐུར་དུས་སུ་མཐོང་ལམ་སྐྱེ། །དེ་ནི་སྐད་ཅིག་དེ་ལ་འགག
ཆོས་མཆོག་རྗེས་ཀྱི་མཐོང་ལམ་ནི། །འགག་པ་མེད་ཅེས་གསུང་པར་
གྲག །འདི་ནི་དཔེ་ཡི་ཡེ་ཤེས་ལ། །མཐོང་བའི་ལམ་དུ་བཏགས་
པར་ཟད། །འཕགས་པ་ལྷ་ཡིས་སྤྱོད་བསྡུས་སུ། །བདེན་པ་མཐོང་
ཡང་ལས་མཐའ་ལ། །ཆགས་པར་གསུངས་པ་རྫོགས་རིམ་གྱི། །རང་
བྱུང་ཡེ་ཤེས་རྟོགས་པ་ནི། །དཔེ་ཡི་ཡེ་ཤེས་ཉིད་ལ་དགོངས། །དེ་དང་
ལམ་འབྲས་ལ་སོགས་པ། །གྲུབ་ཐོབ་རྣམས་ཀྱི་དགོངས་པ་མཐུན། །
དེས་ན་ངེད་ཀྱི་མཐོང་ལམ་ནི།།འཕགས་པ་མིན་ལ་འབྱུང་མི་སྲིད། །ཐེག
པ་གསུམ་གྱི་ལག་ལེན་ཡང༌།།།རང་རང་གཞུང་ལུགས་བཞིན་བྱེད་ན།།
སངས་རྒྱས་བསྟན་ཡིན་མི་བྱེད་ན། །བསྟན་པའི་གཟུགས་བརྙན་ཡིན་ཞེས་
བྱ། །ཉན་ཐོས་རྣམས་ཀྱི་བླ་མ་དེ། །བཟང་ཡང་གང་ཟག་ཁོ་ནར་
བས།། །ཕ་རོལ་ཕྱིན་པའི་བླ་མ་ནི།།།བཟང་ན་དགེ་འདུན་དཀོན་
མཆོག་ཡིན། །གསང་སྔགས་པ་ཡི་བླ་མ་མཆོག །།དཀོན་མཆོག་
གསུམ་དང་དབྱེར་མེད་ཡིན། །དེས་ན་དེ་ལ་གསོལ་བཏབ་པས།
དཀོན་མཆོག་གསུམ་པོ་ཚེ་འདིར་འགྲུབ། །དེ་ལྟའི་ཐེག་པ་གསུམ་པོ་ཡི།།
སོ་སོའི་གཞུང་ལས་འབྱུང་བ་བཞིན། །བླ་མའི་མཚན་ཉིད་མི་ལྡན་ན།།
བླ་མ་ཡིན་གྱི་དམ་པ་མིན། །དེ་ལ་གསོལ་བ་བཏབ་ན་ཡང༌། །
བྱིན་རླབས་ཅུང་ཟད་འབྱུང་མོད་ཀྱི། །ཚེ་འདིའ མ་བར་དོ་ལ་སོགས་སུ། །
སངས་རྒྱས་ཉིད་སྦྱིན་མི་ནུས་སོ། །དེས་ན་དབང་བསྐུར་ཐོབ་པའི་
59

ས་སྐྱ་པཎ་ཆེན་གྱིས་མཛད།
༦
རྀམིས། །དཀོན་མཆོག་གསུམ་པོ་བླ་མ་རུ། །འདུས་པར་མཐོང་ནས་བླ་
མ་ལ། །གསོལ་བ་བཏབ་ན་བྱིན་རླབས་འཇུག །གལ་ཏེ་དབང་
བསྐུར་མ་ཐོབ་ན། །བླ་མ་དཀོན་མཆོག་གསུམ་ཉིད་དུ། །ཕར་ལ་
བསྡུས་ལ་གསོལ་བ་ཐོབ། །རིམ་གྱིས་བྱིན་རླབས་ཅི་རིགས་འཇུག །
བླ་མ་རྐྱང་པ་བཟང་སྲིད་ཀྱང༌། །གསོལ་བ་བཏབ་པ་བྱིན་རླབས་ཆུང༌།།
དེ་བས་དཀོན་མཆོག་གསུམ་ཉིད་ལ། །གསོལ་བ་བཏབ་པ་
བཟང༌། །།དབང་བསྐུར་དང་པོ་མ་ཐོབ་པར། །བསྐྱེད་པའི་རིམ་པ་
བསྒོམ་པ་དང༌། །དབང་བསྐུར་གཉིས་པ་མ་ཐོབ་པར། །གཏུམ་མོ་
ལ༌་སོགས་བསྒོམ་པ་དང༌། །དབང་བསྐུར་གསུམ་པ་མ་ཐོབ་པར། །
བདེ་སྟོང༌ལ༌སོགས༌བསྒོམ༌པ༌དང༌། །དབང་བསྐུར་བཞི་པ་མ་ཐོབ་
། ཕྱག་རྒྱ་ཆེན་པོ་སོགས་བསྒོམ་དང༌། །དགེ་སློང་སྡོམ་པ་མ་པར།
ཐོབ་པར། །མཁན་སློབ་ལ་སོགས་བྱེད་པ་ནི། །གསང་སྔགས་མེད་
པར་སྦྲུལ་གདུག་གིགི །མགོ་ལས་རིན་ཆེན་ལེན་པ་ལྟར། །རང་
གཞན་བརླག་པའི་རྒྱུ་རུ་བས། །མཁས་པ་རྣམས་ཀྱིས་རྒྱང་རིང་སྤང༌། །
གཞན་ཡང་གངས་རིའི་ཁྲོད་འདི་ན། །འཁྲུལ་པའི་ལག་ལེན་དུ་མ་
ཡོད། །ཁ་འབར་མ་ཡི་གཏོར་མ་ལ། །དེ་བཞིན་གཤེགས་པ་བཞི་ཡི་
མཚན། །སྔོན་ལ་བརྗོད་པའི་ལག་ལེན་མཐོང༌། །འདི་ཡང་མདོ་དང་
མཐུན་མ་ཡིན། །མདོ་ལས་སྔོན་ལ་སྔགས་བརྗོད་ནས། །སངས་
རྒྱས་བཞི་པོ་ཕྱི་ནས་གསུངས། །འགའ་ཞིག་ཆུ་སྦྱིན་ནང་དུ་ཟན།
འཇུག་པའི་ལག་ལེན་བྱེད་པ་ཐོས། །འཇུར་གེགས་ཅན་གྱི་ཡི་དྭགས་
60

སྡོམ་པ་གསུམ་གྱི་རབ་དབྱེ།
ཀྱིས། །ཆུ་སྦྱིན་ནང་དུ་ཟན་མཐོང་ན། །འཇིགས་པ་ཆེན་པོ་འབྱུང་
བར་གསུངས། །དེས་ན་ཆུ་སྦྱིན་ནང་དུ་ཟན། །འདེབས་པ་ཆོ་ག་
ཉམས་པ་ཡིན། །ཟན་གྱི་ཕུད་ལས་ལྷ་བཤོས་དང༌། །ཆང་བུ་བྱ་
བར་སངས་རྒྱས་གསུངས། །རྡོ་རྗེ་རྩེ་མོའི་རྒྱུད་ལས་ནི། །ཟས་ཀྱི་
ཕུད་ལ་ཆང་བུ་སྦྱིན། །ཞེས་གསུངས་འཕྲོག་མའི་མདོ་ལས་ཀྱང༌། །
སངས་རྒྱས་སྟོན་པར་ཁས་འཆེ་ན། །འཕྲོག་མ་ལ་ནི་ཆང་བུ་སྦྱིན། །
ཞེས་གསུངས་དེ་ཡི་ཆོ་ག་ནི། །ལྟ་བ་ངན་སེལ་ལ་སོགས་ལྟོས།
འགའ་ཞིག་སངས་རྒྱས་གསུངས་པ་ཡི། །ལྷ་བཤོས་ཆང་བུ་མི་བྱེད་
པར། །མ་གསུངས་པ་ཡི་འབྲང་རྒྱས་དང༌།
།གྲུ་གསུམ་ལ་སོགས་
བྱེད་པ་མཐོང༌། །གསང་སྔགས་རྙིང་མ་འགའ་ཞིག་ལས། །གྲུ་
གསུམ་དབང་ཕྱུག་ཆེན་པོའི་སྙིང༌། །དེ་ཡི་ཤ་དང་ཁྲག་་གིས་བབརྒྱན། །
མཐེབ་ཀྱུ་མགོ་བོའི་ཐོད་པས་བསྐོར། །ཆང་སོགས་བདུད་རྩིས་དེདེ་
བཀང་ནས། །ཧེ་རུ་ཀ་ལ་མཆོད་ཅེས་ཟེར། །གསང་སྔགས་གསར་
མར་གྲུ་གསུམ་གྱི། །གཏོར་མ་གཞུང་ནས་བཤད་པ་མེད། །ཟས་
ཀྱི་ཕུད་ལ་ཁྱད་པར་དུ། །གྲུ་གསུམ་འབུལ་བར་གསུངས་པ་མེད།
ལག་ལེན་ཐམས་ཅད་སངས་རྒྱས་ཀྱི། །གསུངས་དང་མཐུན་ན་བསྟན་པ་
ཡིན། །དེས་ན་མདོ་སྡེ་མ་དཀྲུགས་པར། །སངས་རྒྱས་གསུང་
བཞིན་ཉམས་སུ་ལོང། །སངས་རྒྱས་རབ་ཏུ་བྱུང་བ་ཡི། །ཕྱག་ཏུ་
མཚོན་ཆ་བསྐུར་བ་མཐོང་། །ཁྱིམ་པའི་ཆ་ལུགས་ཅན་དག་ལ། །
རྒྱན་དང་མཚོན་ཆ་སོགས་སྲིད་ཀྱི། །རབ་བྱུང་རྣམས་ལ་དེ་མི་སྲིད། །
61

ས་སྐྱ་པཎ་ཆེན་གྱིས་མཛད།
བྱང་ཆུབ་མཆོག་གི་ཕྱག་རྒྱ་སོགས། །མཛད་པའི་རིགས་ལྔ་སེར་འབྱམ་
མཐོང༌། །མདོ་ལུགས་ཡིན་ཞེས་ལ་ལ་སྨྲ། །མདོ་ནས་འདི་འདྲ་
གསུངས་པ་མེད།། །བྱ་སྤྱོད་གཉིས་ཀྱི་རྒྱུད་ལས་ཀྱང༌། །སངས་
རྒྱས་རིགས་ལྔར་བསྡུས་པ་མེད། །རྣལ་འབྱོར་རྒྱུད་ལས་གསུངས་པ་ཡི།།
རིགས་ལྔ་ཁ་དོག་ཐ་དད་ཅིང༌། །ཕྱག་རྒྱ་ཡང་ནི་ཐ་དད་གསུངས།
འདི་ཡི་སྐུ་མདོག་ཕྱག་རྒྱ་ནི། །རྟེན་ཅིང་འབྲེལ་འབྱུང་སྐུ་ཡིན་པས། །
ཡེ་ཤེས་ལྔ་ལ་འཐད་པ་ཡིན། །དུས་ཀྱི་འཁོར་ལོ་ལ་སོགས་ལས།
རིགས་ལྔའི་ཁ་དོག་གཞན་གསུངས་པ། །འབྱུང་བ་རྣམ་ལྔ་སྦྱོང་བ་ཡི། །
རྟེན་ཅིང་འབྲེལ་འབྱུང་སྐུ་ཡིན་ནོ། །སངས་རྒྱས་གསེར་མདོག་
ཅེས་གསུངས་པ། །དྲི་མ་མེད་ཅིང་དྭངས་པའམ། །སྤྲུལ་སྐུ་ཕལ་
ལ་དགོངས་ཏེ་གསུངས། །གཞན་དུ་སྨན་བླ་ནམ་མཁའི་མདོག །སྔོན་
པོ་ཉིད་དུ་མདོ་ལས་གསུངས། །ཡི་དམ་ལྷ་ཡི་སྒྲུབ་ཐབས་དང༌། །
སྔགས་ཀྱི་བཟླས་པའི་ཆོ་ག་དང༌། །མཆོག་དང་ཐུན་མོང་དངོས་གྲུབ་
དང༌། །བསྒྲུབ་པའི་ཆོ་ག་ཇི་སྙེད་པ། །མདོ་སྡེ་ཀུན་ལས་གསུངས་
པ་མེད། །དེང་སང་སྔགས་ལ་མི་མོས་པར། །ལྷ་བསྒོམ་ལ་སོགས་
བྱེད་པ་ཡང༌།། །སངས་རྒྱས་བསྟན་དང་མཐུན་པ་མིན། །གཞན་
ཡང་སྦྱིན་སྲེག་རོ་སྲེག་དང༌། །བདུན་ཚིགས་སཱཙཱའི་ཆོ་ག་སོགས། །དེང་
སང་གསང་སྔགས་ལུགས་བོར་ནས། །མདོ་མཆོད་ཙམ་ལ་བརྟེན་ལ་
ཡི། །ཆོ་གའི་རྣམ་གཞག་བྱེད་པ་ཡོད། །ཕ་རོལ་ཕྱིན་པའི་མདོ་སྡེ་དང༌།།
བསྟན་བཅོས་ཀུན་ལས་གསུངས་པ་མེད། །འདི་དག་ངན་སོང་སྦྱོང་
62

སྡོམ་པ་གསུམ་གྱི་རབ་དབྱེ།
རྒྱུད་ལ། །སོགས་པའི་རྒྱུད་སྡེ་འགའ་ཞིག་ལས། །གསུངས་པའི་
རྗེས་སུ་འབྲངས་བ་ཡི། །གསང་སྔགས་པ་ལ་གྲགས་པ་ཡིན། །དེ་
བཞིན་རབ་གནས་མདོ་ལུགས་དང༌། །ཕྱག་ན་རྡོ་རྗེ་མདོ་ལུགས་དང༌།།
ལྟུང་བཤགས་དང་ནི་ཤེཪ་སྙིང་སོགས། །སྔགས་ལུགས་ཡིན་ཞེས་
འཆད་པ་ཐོས། །འདི་ཡང་བརྟག་པར་བྱ་བས་ཉོན། །མདོ་ནས་
རབ་གནས་བཤད་པ་མེད། །འོན་ཀྱང་མཆོད་བསྟོད་བཀྲ་ཤིས་
སོགས། །རྒྱལ་པོའི་མངའ་དབུལ་ལྟ་བུ་ལ། །རབ་གནས་ཡིན་
ཞེས་སྨྲ་ན་སྨྲོས། །ལྷ་བསྒོམ་པ་དང་སྔགས་བཟླས་དང༌། །བུམ་པ་
ལྷ་ཡི་སྟ་གོན༌དང༌། །དངོས་གཞིའི་དམ་ཚིག་སེམས་དཔའ་དང༌། །
ཡེ་ཤེས་འཁོར་ལོ་དགུག་གཞུག་དང༌། །སྤྱན་དབྱེ་བརྟན་པར་བཞུགས་
པ་དང༌། །སྔགས་ཀྱིས་བྱིན་གྱིས་བརླབས་པ་ཡི། །མེ་ཏོག་དོར་
ནས་ལེགས་མཆོད་དེ། །བཀྲ་ཤིས་རྒྱས་པར་བྱེད་པ་ཡི། །ཆོ་ག་གསང་
སྔགས་རྒྱུད་སྡེ་ལས། །གསུངས་ཀྱི་ཕ་རོལ་ཕྱིན་ལས་མིན། །ལ་
ལ་གདམས་ངག་ཡིན་ཞེས་སྨྲ། །འོ་ན་མདོ་སྡེ་གང་དག་ལ། །
བརྟེན་པ་ཡིན་པ་སྨྲ་དགོས་སོ། །དེང་སང་གསང་བ་འདུས་པའི་ལྷ། །
བསྒོམས་ནས་མདོ་ལུགས་ཡིན་ཞེས་ཟེར། །གསང་འདུས་ལ་སོགས་
ཆོ་ག་ལ། །མདོ་ལུགས་ཆོ་ག་འབྱུང་བ་མཚར། །སེང་གེའི་ཕྲུ་གུ་གླང་
ཆེན་ལས། །བྱུང་ན་སྔོན་མེད་སྲོག་ཆགས་ཡིན། །མཁས་པ་རྣམས་
ཀྱིས་འདི་འདྲ་ཡི། །ཆོ་ག་སླན་ཆད་མ་བྱེད་ཅིག །ལྷ་ལ་རབ་ཏུ་
གནས་པ་དང༌། །མི་ལ་དབང༌བསྐུར་བྱ་བ་སོགས། །རྡོ་རྗེ་སློབ་མའི་
63

ས་སྐྱ་པཎ་ཆེན་གྱིས་མཛད།
དབང་བསྐུར་བ། །ཐོབ་ཀྱང་བྱ་བར་མ་གསུངས་ན། །དབང་
བསྐུར་གཏན་ནས་མ་ཐོབ་པའི། །གང་ཟག་རྣམས་ཀྱིས་སྨོས་ཅི་
དགོས། །རྡོ་རྗེ་སློབ་མའི་དབང་བསྐར་ཙམ། །ཐོབ་ནས་ལྷ་བསྒོམ་
ཙམ་དང་ནི། །བཟླས་བརྗོད་དང་ནི་སྦྱིན་སྲེག་དང༌། །ལས་ཚོགས་
ལ་སོགས་བསྒྲུབ་པ་ཡི། །དངོས་གྲུབ་དང་ནི་ཕྱག་རྒྱ་ཡི། །ཡེ་ཤེས་
བསྒྲུབ་པའི་ཆོ་ག་དང༌། །གསང་སྔགས་འགའ་ཞིག་ཉན་པ་ལ། །
དབང་བ་ཡིན་གྱི་རྒྱུད་འཆད་དང༌། །དབང་བསྐུར་དང་ནི་རབ་གནས་
སོགས། །སློབ་དཔོན་ཕྲིན་ལས་བྱར་མི་རུང༌། །རྡོ་རྗེ་སློབ་དཔོན
དབང་ཐོབ་ནས། །འཁོར་ལོ་ལྷ་ཡི་དེ་ཉིད་སོགས།།།རྣམ་དག་དཀྱིལ་
འཁོར་བསྒོམ༌པ༌དང༌། །།དབང་བསྐུར་དང་ནི་རབ་གནས་སོགས།།
སློབ་དཔོན་གྱི་ནི་ཕྲིན་ལས་དང༌། །སངས་རྒྱས་ཀུན་གྱི་དམ་ཚིག་དང༌།།
བླ་ན་མེད་པའི་སྡོམ་པ་སོགས། །རྡོ་རྗེ་སློབ་དཔོན་ཁོ་ནའི་ལས །།
ཉིད་ཡིན་གཞན་གྱིས་བྱར་མི་རུང༌། །དེང་སང་རབ་གནས་མདོ་ལུགས་
ཞེས། །འཆད་པ་སངས་རྒྱས་བསྟན་པ་མིན། །ཁྱིམ་པས་མཁན་སློབ་
བྱེད་པ་དང༌། །རྡོ་རྗེ་སློབ་དཔོན་མ་ཡིན་པས། །དབང་བསྐུར་རབ་
གནས་བྱེད་པ་ནི། །གཉིས་ཀ་བསྟན་པ་མིན་པར་མཚུངས། །ཕྱག་
ན་རྡོ་རྗེའི་བསྒོམ་བཟླས་ཀྱང༌། །མདོ་སྡེ་རྣམས་ནས་བཤད་པ་མེད། །
གཟུངས་ནས་བཤད་པ་དེ་དག་ནི། །བྱ་བའི་རྒྱུད་ཀྱི་ཆོ་ག་ཡིན།
ལྟུང་བཤགས་སངས་རྒྱས་ཕྱག་མཚན་ལ། །ཕུབ་དང་རལ་གྲི་སོགས་
འཛིན་པའི། །སྒྲུབ་ཐབས་སངས་རྒྱས་ཀྱིས་མ་གསུངས། །མདོ་དང་
64

སྡོམ་པ་གསུམ་གྱི་རབ་དབྱེ།
རྒྱུད་ཀྱི་ཁྱད་པར་ནི། ། ཆོ་གའི་བྱ་བ་ཡོད་མེད་ཡིན། །དེ་ལྟར་ཤེས་
ནས་མདོ་སྡེ་དང༌། །སྔགས་ཀྱི་ལུགས་རྣམས་དཔྱོད་དེ་སྨྲོས། །ལ་
ལ་ཐེག་པ་རིམ་དགུ་ལ། །ལྟ་བ་ཐ་དད་ཡོད་ཅེས་ཟེར། །ཉན་ཐོས་
དང་ནི་ཐེག་ཆེན་ལ། །ལྟ་བའི་རིམ་པ་ཡོད་མོད་ཀྱི། །ཕ་རོལ་ཕྱིན་
དང་གསང་སྔགས་ལ། །ལྟ་བའི་དབྱེ་བ་བཤད་པ་མེད། །ཕ་རོལ་
ཕྱིན་པའི་སྤྲོས་བྲལ་ལས། །ལྷག་པའི་ལྟ་བ་ཡོད་ན་ནི། །ལྟ་དེ་
སྤྲོས་པ་ཅན་དུ་འགྱུར། །།སྤྲོས་བྲལ་ཡིན་ན་ཁྱད་པར་མེད། །དེས་
ན་བཤད་པས་གོ་བ་ཡི། །ཐོས་པའི་ལྟ་བ་གཅིག་ཉིད་ཡིན། །འོན་
ཀྱང་སྤྲོས་བྲལ་རྟོགས་པ་ཡི། །ཐབས་ལ་གསང་སྔགས་ཁྱད་པར་
འཕགས། །ཁ་ཅིག་དབུ་མའི་ལྟ་བ་ནི། །ཀུན་རྫོབ་ཇི་ལྟར་སྣང་
བཞིན་ཡིན། །དོན་དམ་མཐའ་བཞིའི་སྤྲོས་དང་བྲལ། །བྱ་བའི་རྒྱུད་ཀྱི་
ཀུན་རྫོབ་ནི། །རིགས་གསུམ་རྒྱལ་བའི་དཀྱིལ་འཁོར་ཡིན། །དོན་
དམ་དབུ་མ་དང་མཚུངས་ཟེར། །སྤྱོད་པའི་རྒྱུད་ཀྱི་ཀུན་རྫོབ་དང༌། །
རྣལ་འབྱོར་རྒྱུད་ཀྱི་ཀུན་རྫོབ་ནི།།རིགས་ལྔའི་རྒྱལ་བར་སྣང་བ་ཡིན།།
རྣལ་འབྱོར་ཆེན་པོའི་ཀུན་རྫོབ་ནི། །དམ་པ་རིགས་བརྒྱ་ཡིན་ཞེར་
ཟེར། །ལྟ་བསྒོམ་རྣམ་དབྱེ་མ་ཕྱེད་ཅིང༌། །ཐབས་དང་ཤེས་རབ་མ་
ཤེས་པས། །འདི་འདྲའི་དབྱེ་བ་འཁྲུལ་པ་ཡིན། །འདི་ཡི་འཐད་པ་
བཤད་ཀྱིས་ཉོན། །རིགས་གསུམ་ལ་སོགས་སངས་རྒྱས་སུ། །
བསྒོམ་པ་ཡིན་གྱི་ལྟ་བ་མིན། །བྱ་སྤྱོད་རྣལ་འབྱོར་རྒྱུད་གསུམ་ལས། །
སྣང་བ་ལྷ་རུ་གསུངས་པ་མེད། །འོན་ཀྱང་བྱ་བའི་རྒྱུད་དུ་ནི། །
65

ས་སྐྱ་པཎ་ཆེན་གྱིས་མཛད།
བྲིས་སྐུ་ལྷ་རུ་བསྒོམས་ནས་ཀྱང༌།།།དེ་ལས་དངོས་གྲུབ་ལེན་པ་ཡིན།།
དཀའ་ཐུབ་གཙང་སྦྲ་ཡིས། །སངས་རྒྱས་མཉེས་ནས་དངོས་
གྲུབ་གནང༌། །སྤྱོད་པའི་རྒྱུད་དུ་བྲིས་སྐུ་དང༌། །རང་ཉིད་གཉིས་
ཀ་ལྷར་བསྒོམས་ནས། །གྲོགས་པོ་ལྟ་བུའི་དངོས་གྲུབ་ལེན། །རྣལ་
འབྱོར་རྒྱུད་དུ་ཕྱི་རོལ་ལ། །དམིགས་པའི་རྐྱེན་ཙམ་བྱས་ནས་ཀྱང༌། །
རང་ཉིད་དམ་ཚིག་སེམས་དཔའ་ལ། །ཡེ་ཤེས་འཁོར་ལོ་སྤྱན་དྲངས་
ནས། །ཇི་སྲིད་ཕྱག་རྒྱ་མ་བཀྲོལ་བབ། །དེ་ཡི་བར་དུ་སངས་རྒྱས་
བཞུགས། །ཕྱག་རྒྱ་བཀྲོལ་ནས་སངས་རྒྱས་གཤེགས། །དེ་ནས་རང་
ཉིད་ཐ་མལ་འགྱུར། །འདི་དག་གི་ནི་ལུང་སྦྱོར་རྣམས། །ཡི་གེ་
མངས་ཀྱི་དོགས་པས་བཞག །རྣལ་འབྱོར་ཆེན་པོའི་རྒྱུད་དུ་ནི། །
དག་པ་གསུམ་གྱི་རང་བཞིན་བཤད།།།འདི་? ལུང་རིགས་མན་ངག་
རྣམས། །།བླ་མའི་ཞལ་ལས་ལེགས་པར་དྲིས། །གལ་ཏེ་བྱ་བའི་
རྒྱུད་ཀྱི་ཡང༌། །ཀུན་རྫོབ་ལྷ་རུ་གནས་ན་ནི། །དཀའ་ཐུབ་གཙང་
སྦྲ་ག་ལ་འཐད། །ལྷ་ལ་གཙང་དང་མི་གཙང་མེད། །ལྷ་རྣམས་
དཀའ་ཐུབ་ཀྱིས་མི་གདུང༌། །ཁ་ཅིག་སྤྱོད་པའི་རྒྱུད་ཀྱི་ཡང༌་། །ལྟ་
བ་རྣལ་འབྱོར་རྒྱུད་དང་མཐུན། །སྤྱོད་པ་བྱ་བའི་རྒྱུད་བཞིན་བྱེད། །
འདི་ཡང་དེ་ལྟར་ངེས་པ་མེད། །འདི་ནི་གཉིས་ཀའི་རྒྱུད་ཡིན་པས། །
རེས་འགའ་གཙང་སྦྲ་སྤྱོད་མོད་ཀྱི། །ཕལ་ཆེར་ཅི་བདེར་སྤྱོད་པར་
གསུངས། །སྤྱོད་པའི་རྒྱུད་ལ་རིགས་ལྔ་ཡི། །དོན་གྲུབ་ན་ཡང་ཐ་
སྙད་མེད། །ཕྱག་རྒྱ་སྐུ་མདོག་རྣམ་དག་ཀྱང༌། །རྣལ་འབྱོར་རྒྱུད་
66

སྡོམ་པ་གསུམ་གྱི་རབ་དབྱེ།
བཞིན་དེར་མ་གསུངས། །དེས་ན་རྣལ་འབྱོར་རྒྱུད་མན་ཆད། །
ཀུན་རྫོབ་ལྷ་རུ་གསུངས་པ་མེད། །འོན་ཀྱང་ཀུན་རྫོབ་ཐམས་ཅད་ན།།
ཇི་ལྟར་སྣང་བ་བཞིན་དུ་བས། །བྲིས་སྐུ་ལ་སོགས་ལྷར་བསྒོམ་པ། །དེ་ནི་
ཐབས་ཀྱི་ཁྱད་པར་ཡིན། །རྣལ་འབྱོར་ཆེན་པོའི་རྒྱུད་སྡེ་ལས། །།
ཀུན་རྫོབ་ཇི་ལྟར་སྣང་བ་འདི། །ཐབས་ལ་མཁས་པའི་ཁྱད་པར་གྱིས།།
སྦྲང་གཞི་སྦྱོང་བྱེད་ངོ་སྤྱོད་པ། །དེ་ཚེ་དམ་པ་རིགས་བརྒྱ་ལ། །
སོགས་པའི་དབྱེ་བ་རྒྱལ་བས་གསུངས། །དེས་ན་ཀུན་རྫོ་བ་ལྡོག་པ་དང༌།།
ལྷ་ཡི་ལྡོག་པ་མ་ཕྱེད་པས། །གསང་སྔགས་རྙིང་མའི་ཀུན་རྫོབ་ཀུན། །
ལྟ་བ་དང་འཁྲུལ་དེ་ལྟར་ཡིན།གསང་སྔགས་སྔ་འགྱུར་བ་རྣམས་ནི།།
རྣལ་འབྱོཪ་རྣལ་འབྱོཪ་ཆེན་པོ་དང༌། །རྗེས་སུ་རྣལ་འབྱོར་ཤིན་ཏུ་ནི།།
རྣལ་འབྱོར་ཞེས་བྱ་རྣམ་པ་བཞི། །ཐེག་པའི་རིམ་པ་ཡིན་ཞེས་ཟེར། །
ཤིན་ཏུ་རྣལ་འབྱོར་བཟང་བར་འདོད། །གསང་སྔགས་ཕྱི་འགྱུར་བ་རྣམས་
ནི། །རྣལ་འབྱོར་རྗེས་སུ་རྣལ་འབྱོར་དང༌། །ཤིན་ཏུ་རྣལ་འབྱོར་
རྣལ་འབྱོར་ཆེ། །འདི་དག་ཏིང་འཛིན་རིམ་ཡིན་གྱི། །རྒྱུད་སྡེའི་རིམ་
པར་མི་བཞེད་དོ། །དེས་ན་རྒྱུད་སྡེ་བཞི་པོ་ཡི། །རྣལ་འབྱོར་རྣལ་
འབྱོར་ཆེན་པོདང༌། །རྣལ་འབྱོར་བཞི་ཡི་རྣལ་འབྱོར་དང༌། །རྣལ་
འབྱོར་ཆེན་པོ་མི་གཅིག་གོ །དཔེར་ན་ཀླུ་ཆེན་པདྨ་དང༌། །པདྨ་
ཆེན་པོ་ཞེས་བྱ་དང༌། །མེ་ཏོག་པདྨ་པད་ཆེན་གཉིས། །མིང་མཐུན་
ན་ཡང་དོན་མི་གཅིག །དེས་ན་གསང་སྔགས་གསར་མ་ལ། །རྣལ་
འབྱོར་ཆེན་པོའི་ལྟག་ན་ནི། །དེ་བས་ལྷག་པའི་རྒྱུད་སྡེ་མེད། །
67

ས་སྐྱ་པཎ་ཆེན་གྱིས་མཛད།
བསྒོམ་པའི་དམིགས་པ་ཉིད་ཀྱང་ནི། །རྣལ་འབྱོར་ཆེན་པོའི་གོང་ན་
མེད། །དེ་ལས་སྐྱེས་པའི་ཡེ་ཤེས་ནི། །སྤྲོས་པ་མེད་ཅིང་བརྗོད་
བྲལ་བས།། །ཐེག་པའི་རིམ་པར་མི་བཞེད་དོ། །ལུགས་འདི་ལེགས་
པར་ཤེས་གྱུར་ན། །ཨ་ཏི་ཡོ་གའི་ལྟ་བ་ཡང༌། །ཡེ་ཤེས་ཡིན་གྱི་
པའི་ཐེག་པ་མིན། །བརྗོད་བྲལ་བརྗོད་བྱར་བྱས་པ་ནི། །མཁས་
དགོངས་པ་མིན་ཞེས་བྱ། །དེས་ན་ཐོས་པའི་ལྟ་བ་ནི། །དབུ་མ་
ཡན་ཆད་ཐམས་ཅད་མཐུན། །དེ་ཕྱིར་ལྟ་བའི་ལུང་སྦྱོར་ཀུན། །ཕ་
རོལ་ཕྱིན་བཞིན་ཐམས་ཅད་མཛད། །དེ་རྟོགས་པ་ཡི་ཐབས་ལ་ནི། །
ཐེག་པའི་རིམ་པ་ཡོད་པ་ཡིན། །རྒྱུད་སྡེ་བཞི་ཡི་བསྒྲུབ་པ་ཡང༌། །
འཁྲུལ་པར་བྱས་ན་དངོས་གྲུབ་རིང༌། །བྱ་བའི་རྒྱུད་ལ་བདག་བསྐྱེད་མེད།
།བྲིས་སྐུ་མཆོད་ནས་གསོལ་བ་འདེབས། །བདག་བསྐྱེད་སྒྲུབ་ཐབས་
ཡོད་པ་ནི། །རྣལ་འབྱོར་རྒྱུད་ཀྱི་རྗེས་འབྲངས་ནས། །དེ་ཡི་
ལུགས་བཞིན་མཛད་པ་ཡིན། །དེ་ལྟར་བྱེད་ན་སྨྱུང་གནས་མེད། །
བདག་ཉིད་ལྷ་རུ་བསྐྱེད་པ་ལ།།།མཆོད་ན་བསོད་ནམས་བརྙས་ན་སྡིག།
གལ་ཏེ་སྨྱུང་གནས་བྱེད་འདོད་ན། །རང་ཉིད་ཐ་མལ་ང་རྒྱལ་གྱིས། །
བྲིས་སྐུ་ཆོ་ག་བཞིན་བྲིས་ལ། །རྗེ་དཔོན་བཞིན་དུ་དངོས་གྲུབ་བླང༌།
དེ་ལ་ཤ་ཆང་གཏོར་མ་མེད། །གླ་རྩི་ལ་སོགས་སྲོག་ཆགས་དང༌།
འབྲེལ་པའི་མཆོད་པ་ཐམས་ཅད་སྤོངས། །གུ་ལང་མཆོད་པའི་ལྷག་མ་
དང༌། །གཏོར་མའི་ཁ་ཟས་འདིར་མི་ཟ། །ལྷ་ལ་ཕུལ་བའི་དམན་མ་
སོགས། །ཟ་དང་འགོམ་པ་གཉིས་ཀ་བཀག །དཀར་གསུམ་ལལ་
68

སྡོམ་པ་གསུམ་གྱི་རབ་དབྱེ།
སོགས་ཁ་ཟས་དང༌། །གཙང་སྦྲ་ལ་སོགས་བརྟུལ་ཞུགས་ཀྱིས། །
བྱ་བའི་རྒྱུད་ཀྱི་གསང་སྔགས་འགྲུབ། །སྤྱོད་དང་རྣལ་འབྱོར་རྒྱུད་
གཉིས་སུ། །ལས་ཚོགས་བསྒྲུབ་པ་འགའ་ཞིག་ལ། །གཙང་སྦྲ་
དཀའ་ཐུབ་བཤད་པ་ཡོད། །གཞན་དུ་དཀའ་ཐུབ་སྨྱུང་གནས་སོགས།།
བརྟུལ་ཞུགས་ཁྱད་པར་གཙོར་མི་མཛད། །རང་ཉིད་ལྷ་ཡི་རྣལ་འབྱོར་
བསྒོམ། །།གླ་རྩིའི་རེང་བུ་ལ་སོགས་པ། །སྲོག་ཆགས་ཡན་ལག་
ལས་བྱུང་བའི། །མཆོད་པ་རྣམས་ཀྱང་འདིར་མི་འགོག །སངས་རྒྱས་
མཆོད་པའི་ལྷག་མ་རྣམས། །སྡིག་པ་སྤང་ཕྱིར་བཟའོ་ཞེས། །རབ་ཏུ་
གནས་པའི་རྒྱུད་ལས་གནང༌། །འབྱུང་པོའི་གཏོར་མ་འདིར་མི་བཟའ།།
རྣལ་འབྱོར་ཆེན་པོའི་རྒྱུད་རྣམས་ལས། །ཨ་བ་དྷཱུ་ཏཱིའི་སྤྱོད་སོགས་ལ།།
འབྱུང་པོའི་གཏོར་མ་ཟ་བའང་གནང༌། །དཀའ་ཐུབ་ལ་སོགས་བརྟུལ་
ཞུགས་འགོག །འཇུག་པ་བདེ་བའི་རྣལ་འབྱོར་གྱིས། །གསང་སྔགས་
རྒྱལ་པོ་ཚེ་འདིར་འགྲུབ། །འདི་དག་རྒྱས་པར་བླ་མ་མཆོག །
མཁས་པའི་གསུངས་ལས་ཤེས་པར་གྱིས། །གྲུབ་མཐའི་རྣམ་དབྱེ་མི་
ཤེས་ཤིང༌། །རྒྱུད་སྡེའི་ཁྱད་པར་མི་ཕྱེད་པར། །ཆོ་ག་ཐམས་ཅད་
དཀྲུགས་ནས་ནི། །རང་བཟོའི་རྣམ་ཐར་སྤྱོད་པ་མཚར། །དབང་
བཞི་ཡོངས་སུ་རྫོགས་པ་དང༌། །དང་པོར་རང་གི་ཁྱིམ་དུ་བསྒོམ། །
བརྟན་པ་ཐོབ་ནས་དུར་ཁྲོད་སོགས། །བརྟན་པ་ཆེན་པོ་ཐོབ་ནས་ནི། །
ལུས་དང་ངག་གི་བརྡ་རྣམས་ལ། །ལེགས་པར་སྦྱངས་ཤིང་དེ་ཉིད་
རྟོགས། །ས་རྣམས་བགྲོད་པར་བྱ་བ་དང༌། །ཡུལ་རྣམས་དབང་དུ་
69

ས་སྐྱ་པཎ་ཆེན་གྱིས་མཛད།
བསྡུ་བའི་ཕྱིར། །གནས་དང་ཉེ་བའི་གནས་ལ་སོགས། །ཡུལ་ཆེན་
སུམ་ཅུ་སོ་བདུན་དུ། —།རིག་པ་བརྟུལ་ཞུགས་སྤྱོད་ཕྱིར་རྒྱུ། །
ལུགས་འདི་རྣལ་འབྱོར་ཆེན་པོ་ཡི། །རྒྱུད་དང་བསྟན་བཅོས་རྣམས་ལས་
གསུངས།།།འདི་འདྲའི་སྤྱོད་པ་ཤེས་ནས་ནི།།།ཚེ་འདི་ཉིད་ལ་རྫོགས་
འཚང་རྒྱ། །དེང་སང་གསང་སྔགས་མི་ཤེས་པར། །སྔགས་ཀྱི་ལུགས་
སུ་འཆོས་པ་མཐོང༌། །རིམ་པ་གཉིས་པོ་མི་བསྒོམ་ན། །ཡུལ་ཆེན་
སུམ་ཅུ་སོ་བདུན་དུ། །འགྲོ་བ་སངས་རྒྱས་ཀྱིས་མ་གསུངས། །
རིམ་པ་གཉིས་པོ་མི་བསྒོམ་པའི། །སྒོམ་ཆེན་བཟང་ཡང་ཕ་རོལ་ཏུ། །
ཕྱིན་པའི་སྒོམ་ཆེན་ལས་མ་འདས། །མདོ་ལས་ཡུལ་ཆེན་དེ་དག་ཏུ།
འགྲོ་བའི་ཆོ་ག་བཤད་པ་མེད། །གལ་ཏེ་གསང་སྔགས་མི་བསྒོམ་ཞིང༌།།
རྟོགས་པ་ཡོད་པར་རློམ་པ་ཡིས། །ཡུལ་དེར་ཕྱིན་ན་བར་ཆད་འབྱུང༌།།
ཅི་ཡང་མེད་པའི་སྒོམ་ཆེན་གྱིས། །ཕྱིན་ཡང་ཕན་གནོད་གང་ཡང་མེད།།
ཨུ་རྱན་ཛྭ་ལནྡྷ་ར་དང༌། །གངས་ཅན་དེ་བཱི་ཀོ་ཊ་སོགས། །ཀླ་ཀློ་བླུན་
པོ་མུ་སྟེགས་བྱེད། །འབྲོག་པ་རྣམས་ཀྱིས་གང་མོད་ཀྱང༌། །དེ་
དག་གྲུབ་པ་ཐོབ་བམ་ཅི། །གསང་སྔགས་བསྒོམ་པའི་རྟོགས་པ་་ཅན།།
བརྡ་དོན་འཕྲོད་པའི་སྐལ་བར་ལྡན།།དེ་ལ་ཡུལ་དེར་གནས་པ་ཡི། །
མཁའ་འགྲོ་རྣམས་ཀྱི་བྱིན་གྱིས་རློབ། །འདི་དོན་རྣལ་འབྱོར་ཆེན་པོ་ཡི།།
རྒྱུད་སྡེ་རྣམས་སུ་ལེགས་པར་ལྟོས། །དེས་ན་གསང་སྔགས་མི་བསྒོམ་
པར། །ཡུལ་ཆེན་བགྲོད་པ་དོན་མེད་ཡིན། །དཔལ་ལྡན་དུས་ཀྱི་འཁོར་ལོ་
དང༌། །མངོན་པའི་གཞུང་ལས་གསུངས་པ་ཡི། །གངས་རི་གསེར་གྱི
70

སྡོམ་པ་གསུམ་གྱི་རབ་དབྱེ།
བྱ་སྐྱིབས་དང༌། །འཛམ་བུའི་ཤིང་དང་ས་སྲུང་བུ། །གླང་ཆེན་ལྔ་
བརྒྱས་བསྐོར་བ་དང༌། །དགྲ་བཅོམ་ལྔ་བརྒྱ་བཞུགས་པའི་གནས། །
གངས་ཅན་དེ་ནི་ཏི་སེ་མིན། །མ་དྲོས་རྒྱ་མཚོ་མ་ཕང་མིན། །གླང་
པོ་རྣམས་ཀྱང་དེ་ན་མེད། །།དེ་བཞིན་འཛམ་བུའི་ལྗོན་པ་དང༌། །
གསེར་གྱི་བྱ་སྐྱིབས་ག་ལ་ཡོད། །དེ་ཡི་གཏན་ཚིགས་འདི་ལྟར་ཡིན། །
དཔལ་ལྡན་དུས་ཀྱི་འཁོར་ལོ་ལས། །ཆུ་བོ་སི་ཏའི་བྱང་ཕྱོགས་ན། །
རི་བོ་གངས་ཅན་ཡོད་པར་གསུངས། །དེ་ཡི་འགྲམ་ན་ཤམྦྷ་ལ།
གྲོང་ཁྱེར་བྱེ་བ་དགུ་བཅུ་དྲུག །དེ་ན་རྒྱལ་པོའི་ཕོ་བྲང་མཆོག །ཀཱ་
ལ་པ་ཞེས་བྱ་བ་ཡོད། །དེ་ན་སྤྲུལ་པའི་རྒྱལ་པོ་རྣམས། །ལོ་
གྲངས་བརྒྱ་བརྒྱར་ཆོས་གསུང་ངོ༌། །དེ་ན་ནགས་ཚལ་སྣ་ཚོགས་དང༌།།
བཟའ་ཤིང་ར་བ་དུ་མ་ཡོད། །སྙིགས་མའི་དུས་སུ་འཕགས་པའི་ཡུལ།།
ཀླ་ཀློའི་ཆོས་ཀྱིས་གང་བར་འགྱུར། །དེ་ནས་ཀླ་ཀློའི་རྫུ་འཕྲུལ་གྱིས།།
ཤམྦྷ་ལ་རུ་དམག་འདྲེན་འགྱུར། །དེ་ཚེ་ཕྱག་ན་རྡོ་རྗེ་ཡི། ། སྤྲུལ་པ་
དྲག་པོ་ཞེས་བྱ་བའི།། རྒྱལ་པོས་ཀླ་ཀློ་ཀུན་བཅོམ་ནས། །
འཕགས་པའི་ཡུལ་གྱི་བར་དུ་ཡང༌། །སངས་རྒྱས་བསྟན་པ་སྤེལ་བར་
གསུངས།། །།དེས་ན་རི་བོ་གངས་ཅན་དུ། །རྫུ་འཕྲུལ་མེད་པས་
འགྲོ་མི་ནུས། །མངོན་པ་ལས་ཀྱང་འདི་སྐད་དུ། །འདི་ནས་བྱང་དུ་
རི་ནག་པོ། །དགུ་འདས་གངས་རིའོ་དེ་ནས་ནི། །སྤོས་ངད་ལྡན་པའི་
ཚུ་རོལ་ན། །ཆུ་ཞེང་ལྔ་བཅུ་ཡོད་པའི་མཚོ། །ཞེས་སོགས་མཚན་
ཉིད་རྒྱས་པར་གསུངས། །དེར་ནི་རྫུ་འཕྲུལ་མི་ལྡན་པས། །བགྲོད་
71

ས་སྐྱ་པཎ་ཆེན་གྱིས་མཛད།
པར་བྱ་བ་མིན་ཞེས་བཤད། །ད་ལྟའི་ཏི་སེ་འདི་ལ་ནི། །མཚན་
ཉིད་དེ་དག་གང་ཡང་མེད། །མུ་སྟེགས་བྱེད་པའི་གཞུང་ལས་ཀྱང༌། །
ཤར་ནུབ་གཉིས་ཀྱི་རྒྱ་མཚོའི་བར། །གངས་ཅན་གྱིས་ནི་ཁྱབ་པར་
བཤད། །ཧ་ནུ་མནྠས་འཕངས་པ་ཡི། །གངས་རིའི་དུམ་བུ་ཚར་བ་ཞིག།
ཏི་སེ་ཡིན་ཞེས་གྲོག་མཁར་སྨྲ། །དེས་ན་དབང་ཕྱུག་ཆེན་པོའི་གནས། །
ས་སྲུང་བུ་ཡིས་བརྟེན་པའི་ས། །དགྲ་བཅོམ་ལྔ་བརྒྱ་བཞུགས
ཡུལ། །ད་ལྟའི་ཏི་སེ་འདི་མ་ཡིན། །རྨ་བྱ་ཆེན་མོའི་མདོ་ལས་ཀྱང༌།
གངས་ཅན་ཏི་སེ་ཐ་དད་གསུངས། །ཕལ་པོ་ཆེ་ཡི་མདོ་ལས་ཀྱང༌།
མ་དྲོས་པ་ཡི་ཆུ་ཞེང་དུ། །དཔག་ཚད་ལྔ་བཅུ་ལྔ་བཅུར་གསུངས།
ས་གཞི་རིན་ཆེན་གསེག་མ་བརྡལ། །ངོས་ནི་རིན་ཆེན་ཕ་གུར་
བརྩིགས། །དེ་ལས་འབབ་པའི་ཆུ་བོ་བཞི། །གངྒཱ་གླང་ཆེན་ཁ་
ནས་ནི། །དངུལ་གྱི་བྱེ་མ་འདྲེན་ཅིང་འབབ། །སི་ཏཱ་སེང་གེའི་ཁ་
ནས་ནི། །རྡོ་རྗེའི་བྱེ་མ་འདྲེན་ཅིང་འབབ། །སིནྡྷ་གླང་གི་ཁ་ནས་ནི།
གསེར་གྱི་བྱེ་མ་འདྲེན་ཅིང་འབབ། །པཀྵུ་རྟ་ཡི་ཁ་ནས་ནི།
བཻཌཱུརྱ་སྔོན་འདྲེན་ཅིང་འབབ། །ཐམས་ཅད་ཀྱི་ནི་ཁ་ཞེང་ལ།
དཔག་ཚད་རེ་རེ་ཡོད་པར་གསུངས། །ཆུ་བོ་དེ་བཞིས་མ་དྲོས་ལ། །
ལན་གྲངས་བདུན་བདུན་གཡས་བསྐོར་ནས། །ཕྱོགས་བཞི་དག་ཏུ་འབབ་
པར་བཤད། །དེ་ཡི་བར་མཚམས་ཐམས་ཅད་ནི། །ཨུཏྤལ་པདྨོ་ལ་
སོགས་ཀྱི། །མེ་ཏོག་རྣམ་པ་སྣ་ཚོགས་དང༌། །རིན་ཆེན་ལྗོན་ཤིང་
སྣ་ཚོགས་ཀྱིས། །རབ་དུ་གང་བར་གནས་པ་ཡིན། །དེ་སོགས་མཚན་
72

སྡོམ་པ་གསུམ་གྱི་རབ་དབྱེ།
ཉིད་རྒྱས་པར་ནི། །ཕལ་པོ་ཆེ་ཡི་མདོ་སྡེ་ལྟོས། །ད་ལྟའི་མ་ཕང་
འདི་ལ་ནི། །མཚན་ཉིད་འདི་དག་གང་ཡང་མེད། །དེ་ལ་ཁ་ཅིག་
འདི་སྐད་དུ།དུ། །བྱ་རྒོད་ཕུང་པོའི་རི་ལ་ཡང༌།། །དཀོན་བརྩེགས་
བཞིན་དུ་ད་ལྟ་མེད། །དུས་ཀྱི་སྟོབས་ཀྱིས་ཡུལ་ཀུན་ཡང༌། །རྣམ་
པ་འགྱུར་བར་སྣང་ཞེས་ཟེར། །འདི་ཡང་ཕྱེ་སྟེ་བཤད་ཀྱིས་ཉོན། །
དངོས་པོའི་གནས་ལུགས་འཆད་པ་དང༌། །སྐྱོན་ཡོན་བསྔགས་པ་རྣམ་
གཉིས་ཡོད། །སྐྱོན་དང་ཡོན་ཏན་སྒྲོགས་པ་ན། །སྙན་ངག་མཁན་གྱི་
ལུགས་བཞིན་དུ།།།བྱ་རྒོད་ཕུང་པོའི་རི་ལ་ཡང༌།།།མཐོ་བ་ཟླུམ་པ་ལ་
སོགས་བཤད། །བོད་ཀྱི་ཐང་ཆེན་ཇི་བཞིན་དུ། །འཕགས་པའི་ཡུལ་
གྱི་རི་ཆེན་ཡིན། །དེ་ལྟར་འཆད་པ་སྙན་ངག་མཁན། །སྐྱོན་དུ་བརྩི་
བ་གང་ཡང་མེད། །དངོས་པོའི་གནས་ལུགས་འཆད་པ་ན། །ལྷག་
ཆད་འཁྲུལ་པ་བྱུང་བ་ལ། །དེ་ལ་མཁས་རྣམས་སྐྱོན་དུ་བརྩི།
དཔེར་ན་བ་གླང་བསྔགས་པའི་ཚེ། །གངས་རིའི་ཕུང་པོ་འགྲོ་ཤེས
པའམ། །སྤྲིན་ཆད་པ་ཡི་དུམ་བུ་དང༌། །རྭ་རྩེ་རྡོ་རྗེ་འདྲ་བ་དང༌། །
རྨིག་པ་ཨིནྡྲ་ནཱི་ལ་དང༌། །རྔ་མ་དཔག་བསམ་ལྗོན་པ་སོགས།
གཞན་ཡང་སྐྱེས་བུ་བསྔགས་པ་ན། །བཞིན་ལ་ཉི་མ་ཟླ་བ་དང༌།
་གངས་རིའི་ཕྲེང་བ་སོགས། །རྒྱ་ཆེ་བ་ལ་ནམ་མཁའི་དཔེ། །ཆུང་ལ་
རྡུལ་ཕྲན་དཔེ་སྦྱོར་དང༌། །རགས་པའི་དཔེ་ལ་རི་རབ་དང༌། །བྱི
བ་ལ་ནི་གླང་ཆེན་དཔེ། །ཕྱུག་པོ་ལ་ནི་རྣམ་ཐོས་བུ། །རྒྱལ་ཕྲན་
ལ་ཡང་བརྒྱ་བྱིན་དཔེ། །དགེ་བའི་བཤེས་གཉེན་ཕལ་པ་ལའང༌།
73

ས་སྐྱ་པཎ་ཆེན་གྱིས་མཛད།
སངས་རྒྱས་ལྟ་བུར་བསྔགས་པ་ནི། །སྙན་ངག་མཁན་ལ་བཀག་པ་མེད།།
དངོས་པོའི་གནས་ལུགས་བྱེད་པའམ། །མཚན་ཉིད་གཏན་ལ་
འབེབས་པ་ན། །གནས་ལུགས་ཇི་བཞིན་མ་ཡིན་པ།། །བཤད་ན་
མཁས་རྣམས་ག་ལ་དགའ། །དེས་ན་བྱ་རྒོད་ཕུང་པོ་སོགས། །བསྔགས་པ་
སྙན་ངག་ལུགས་བཞིན་ཡིན། །གངས་ཅན་མ་དྲོས་ལ་སོགས་པ། །
དངོས་པོའི་གནས་ལུགས་འཆད་པ་ན། །དེ་ལ་འཁྲུལ་ན་ཀུན་མཁྱེན་
མིན། །སྙིགས་མའི་དུས་ཀྱི་ཤུགས་བརྟས་པས། །ཅུང་ཟད་ངན་པར
འགྲོ་སྲིད་ཀྱི། །ཐམས་ཅད་འཁྲུལ་པ་ག་ལ་སྲིད། །ཙ་རི་ཏྲ་ཞེས་བྱ་
བའི་ཡུལ། །ལྷོ་ཕྱོགས་རྒྱ་མཚོའི་འགྲམ་ན་ཡོད། །ཙ་རི་ཙ་གོང་དེ་
མ་ཡིན། །དེ་ཝི་ཀོ་ཊའི་གནས་གཞན་ཞིག །ཙ་རི་ཡིན་ཞེས་ལ་ལ་
སྨྲ། །རྡོ་རྗེ་མཁའ་འགྲོའི་རྒྱུད་ལས་ནི། །དེ་ཝཱི་ཀོ་ཊར་བྷ་ཊ་གནས། །
ཞེས་གསུངས་གཞན་ཡང་དེ་ཉིད་ལས། །བོད་ཡུལ་ལྷན་ཅིག་སྐྱེས་མ་
ནི། །རྡོ་བའི་ཕུག་ལ་བརྟེན་ཏེ་གནས། །ཡུལ་དེར་གནས་པའི་ལྷ་མོ་ནི། །
བྷ་ཊའི་ཤིང་ལ་བརྟེན་ཅེས་གསུངས། །དེ་ཡི་ཕྱོགས་ན་བྷ་ཊའི་ཤིང་། །
ཡོད་ན་ཡུལ་དེ་འགལ་བ་མེད། །ཏི་སེ་དང་ནི་ཙ་རི་སོགས། །གལ་
ཏེ་གནས་ཆེན་ཡིན་ན་ཡང༌། །ཡུལ་དེར་འགྲོ་བའི་གང་ཟག་ནི། །།
དབང་བསྐུར་ཐོབ་ཅིང་དམ་ཚིག་ལྡན། །བརྡ་དང་བརྡ་ཡི་ལན་ཤེས་
ཤིང༌། །རིམ་གཉིས་རྟོགས་པ་བརྟན་པ་ཡིས། །སྤྱོད་པའི་དོན་དུ་
རྒྱུ་བར་གསུངས། །དེ་ལྟ་མིན་པའི་གང་ཟག་གིས། །ཡུལ་དེར་
འགྲོ་བ་རྒྱུད་ལས་བཀག །ཁ་ཅིག་དཀར་པོ་ཆིག་ཐུབ་ལས། །འབྲས་
74

སྡོམ་པ་གསུམ་གྱི་རབ་དབྱེ།
བུ་སྐུ་གསུམ་འབྱུང་ཞེས་ཟེར། །གཅིག་ལས་འབྲས་བུ་འབྱུང་མི་ནུས།།
གལ་ཏེ་གཅིག་ལས་འབྲས་བུ་ཞིག །བྱུང་ཡང་ཉན་ཐོས་འགོག་པ་
བཞིན། །འབྲས་བུ་དེ་ཡང་གཅིག་ཏུ་འགྱུར། །འགའ་ཞིག་ཆིག་
ཐུབ་བསྒོམ་པ་ཡི།།རྗེས་ལ་བསྔོ་བ་བྱ་དགོས་ཟེར། །འོ་ན་ཆིག་ཐུབ་
གཉིས་སུ་འགྱུར། །དེ་ལའང་སྐྱབས་འགྲོ་སེམས་བསྐྱེད་དང༌། །ཡི་
དམ་ལྷ་བསྒོམ་ལ་སོགས་པ། །དགོས་ན་ཆིག་ཐུབ་དུ་མར་འགྱུར། །
དེས་ན་ཆིག་ཐུབ་འདི་འདྲའི་ལུགས། །རྫོགས་སངས་རྒྱས་ཀྱིས་
གསུངས་པ་མེད། །ཐུབ་པས་སྟོང་ཉིད་བསྔགས་པ་ནི། །དངོས་
པོར་འཛིན་པ་བཟློག་ཕྱིར་ཡིན། །སངས་རྒྱས་ཕྱག་འཚལ་བརྗོད་ཙམ་
གྱིས། །འཁོར་བ་ལས་ནི་ཐར་ཅེས་གསུངས། །དེ་བཞིན་མཆོད་རྟེན་
བསྐོར་བ་དང༌། །རྟེན་འབྲེལ་ཙམ་ཞིག་ཐོས་སོགས་དང་། །།
སྔགས་འབྲུ་འགའ་ཞིག་དྲན་ཙམ་གྱིས། །སྡིག་པ་ཀུན་ལས་གྲོལ་
འགྱུར་ཞེས། །གསུངས་པའི་དགོངས་པ་མི་ཤེས་པར། །ཚིག་འབྲུ་
ཙམ་ལ་བརྟེན་མི་བྱ། །མདའ་རྐྱང་ལ་ནི་བྱེད་པ་མེད། །གཞུ་བཟང་
འཕེན་པ་མཁས་གྱུར་ན། །དེ་ཡིས་འདོད་པའི་བྱ་བ་འགྲུབ། །དེ་
བཞིན་སྟོང་ཉིད་རྐྱང་པ་ལ། །བྱེད་པ་ཅི་ཡང་ཡོད་མ་ཡིན། །ཐབས་
དང་ཤེས་རབ་ལེགས་འབྲེལ་ན། །འདོད་པའི་འབྲས་བུ་རིམ་བཞིན་
ཐོབ། །རྡོ་རྗེ་གུར་ལས་འདི་སྐད་གསུངས། །གལ་ཏེ་སྟོང་པ་ཐབས་ཡིན་
ན། །དེ་ཚེ་སངས་རྒྱས་ཉིད་མི་འབྱུང༌། །།འབྲས་བུ་རྒྱུ་༩ལས་གཞན་
མིན་ཕྱིར། །ཐབས་ནི་སྟོང་པ་ཉིད་མ་ཡིན། །ལྟ་བ་རྣམས་ལས་བཟློག་
75

ས་སྐྱ་པཎ་ཆེན་གྱིས་མཛད།
པ་དང་། _།བདག་ཏུ་ལྟ་བ་ཚོལ་རྣམས་ཀྱི། །བདག་ཞེན་བསམ་པ་
བཟློག་པའི་ཕྱིར། །སྟོང་པ་རྒྱལ་བ་རྣམས་ཀྱིས་གསུངས། །དེ་ཕྱིར་
དཀྱིལ་འཁོར་འཁོར་ལོ་ཞེས། །ཐབས་ནི་བདེ་བའི་སྡོམ་་པ་སྟེ། །
སངས་རྒྱས་ང་རྒྱལ་རྣལ་འབྱོར་གྱིས། །སངས་རྒྱས་ཉིད་དུ་ངེས་པར་
འགྲུབ། །དེ་སོགས་ཤིན་ཏུ་གསལ་བར་གསུངས། །རྣམ་སྣང་མངོན་
བྱང་ལས་ཀྱང་ནི། ཐབས་དང་མི་ལྡན་ཡེ་ཤེས་དང༌། །བསླབ་པ་
དག་ཀྱང་གསུངས་པ་ནི། །དཔའ་བོ་ཆེན་པོས་ཉན་ཐོས་རྣམས། །།
དེ་ལ་གཞུག་པའི་ཕྱིར་གསུངས་སོ། །གང་དག་དུས་གསུམ་མགོན་པོ་
རྣམས། །ཐབས་དང་ཤེས་རབ་ལྡན་པ་ལ། །བསླབས་ནས་བླ་མེད་
ཐེག་པ་ནི། །འདུས་མ་བྱས་པ་དེས་ཐོབ་བོ། །ཞེས་གསུངས་པ་
ཡང་ཤེས་པར་གྱིས། །ཆོས་ཀྱི་གྲགས་པས་རྣམ་འགྲེལ་ལས། །རྣམ་པ་
དུ་མར་ཐབས་མང་པོ། །ཡུན་རིང་དུས་སུ་གོམས་པ་ལས། །དེ་ལ་
སྐྱོན་དང་ཡོན་ཏན་དག །རབ་ཏུ་གསལ་བ་ཉིད་དུ་འགྱུར། །དེས་
ན་ཐུགས་ཀྱང་གསལ་བའི་ཕྱིར། །རྒྱུ་ཡི་བག་ཆགས་སྤངས་པ་ཡིན།
ཐུབ་ཆེན་གཞན་དོན་འཇུག་ཅན་གྱི། །བསེ་རུ་ལ་སོགས་ཁྱད་འདི་
ཡིན། །དེ་དོན་ཕྱིར་ན་ཐབས་གོམས་པ། །དེ་ཉིད་སྟོན་པ་ཡིན་
པར་བཞེད། །ཅེས་གསུངས་པ་ཡང་དེ་ཉིད་ཡིན། །དེས་ན་ཐབས་
ལ་མ་སྦྱངས་ན། །ཤེས་བྱ་ཐམས་ཅད་མཁྱེན་པ་དང༌། །གཞན་དོན་
མཛད་པ་མི་སྲིད་དོ། །ཐགས་ཀྱི་རྒྱུ་རྣམས་ཕལ་ཆེར་མཐུན། །སྤུན་
གྱི་དབྱེ་བས་བཟང་ངན་འབྱུང༌། །དེ་བཞིན་སྟོང་ཉིད་ཕལ་ཆེར་མཐུན།།
76

སྡོམ་པ་གསུམ་གྱི་རབ་དབྱེ།
འབྲས་བུའི་བཟང་ངན་ཐབས་ཀྱིས་བྱེད། །སྟོང་ཉིད་ལྟ་བས་མྱ་ངན་
།ཐབས་ལ་མཁས་ན་རྫོགས་འཚང་རྒྱ །དེས་ན་སངས་འདའ།
།ཐབས་མཁས་པ་ལ་ནན་ཏན་གྱིས། །དགྲ་རྒྱས་ཐོབ་འདོད་ན། །ཐབས་མཁས་པ་ལ་ནན་ཏ
བཅོམ་པ་དང་རང་སངས་རྒྱས། །རྫོགས་པའི་སངས་རྒྱས་རྣམ་པ་
གསུམ། །རྣམ་པར་གྲོལ་བར་མཚུངས་ན་ཡང་། །བཟང་ངན་
ཐབས་ཀྱིས་ཕྱེ་བ་ཡིན། །དེ་ཡང་མདོ་སྡེ་རྒན་ལས་ནི། །ཇི་ལྟར་
མདུད་པའི་བྱེ་བྲག་གིས། །གོས་ལ་ཚོན་བཀྲ་མི་བཀྲ་བ། །དེ་བཞིན་
འཕེན་པའི་དབང་གིས་ནི། །གྲོལ་བའི་ཡེ་ཤེས་བཀྲ་མི་བཀྲ། །དེ་
སྐད་གསུངས་པའང་དོན་འདི་ཡིན། །སློབ་དཔོན་མ་ཏི་ཙི་ཏྲས་ཀྱང༌། །
བསེ་རུའི་རྭ་དང་འདྲ་གང་དང༌། །གང་ཡང་ཁྱོད་ཀྱི་རྗེས་འགྲོ་སློབ། །
ཞི་བ་ཙམ་གྱིས་ཁྱོད་དང་མཚུངས། །བསམ་ཡས་ཡོན་ཏན་ཚོགས་ཀྱིས་
མིན། །ཞེས་གསུངས་པ་ཡང་དོན་འདི་ཡིན། །དེས་ན་སངས་རྒྱས་
ཐོབ་འདོད་ན། །སྟོང་པ་ཉིད་ལ་འདྲིས་པར་གྱིས། །ཐབས་མཁས་
པ་ལ་འབད་པས་སྒོམས། །སྟོང་ཉིད་ལ་ནི་འདྲིས་བྱ་ཡི། །སྟོང་
ཉིད་མངོན་དུ་མ་བྱེད་ཅེས། །ཤེས་རབ་ཕ་རོལ་ཕྱིན་ལས་གསུངས། །
སྟོང་ཉིད་རྐྱང་པ་བསྒོམས་ན་ནི། །སྟོང་ཉིད་ཉིད་ཀྱང་རྟོགས་མི་ནུས། །
གལ་ཏེ་སྟོང་ཉིད་རྟོགས་ན་ཡང༌། །ཉན་ཐོས་ཀྱི་ནི་འགོག་པར་ལྟུང༌། །
འཕགས་་པ་དཀོན་མཆོག་བརྩེགས་པ་ལས།།།སེང་གེ་གང་ལའང་མི་
འཇིགས་མོད། །མེ་ཆེན་མཐོང་ན་འཇིགས་པ་སྐྱེ། །དེ་བཞིན་བྱང་ཆུབ་
སེམས་དཔའ་ཡང༌།།ཆོས་གཞན་གང་ལའང་མི་འཇིགས་ཀྱང༌། །སྟོང་
77

ས་སྐྱ་པཎ་ཆེན་གྱིས་མཛད།
པ་ཉིད་ལ་སྐྲག་ཅེས་གསུངས། །དེ་ཡི་དགོངས་པ་འདི་ལྟར་ཡིན། །
ཐབས་དང་བྲལ་བའི་སྟོང་ཉིད་ཀྱིས། །མྱ་ངན་འདས་པར་འགྱུར་ཕྱིར་
རོ། །ལ་ལ་སྟོང་ཉིད་བསྒོམས་པ་ལས། །འབྲས་བུ་སྐུ་གསུམ་འདོད་པ་
དང་། །ལ་ལ་ཟུང་འཇུག་བསྒོམས་པ་ལས། །འབྲས་བུ་འོད་
གསལ་འདོད་པ་ཡོད། །རྒྱུ་འབྲས་ཕྱིན་ཅི་ལོག་པའི་ཕྱིར། །གཉིས་
ཀ་ཡང་ནི་སྐྱོན་ཅན་ཡིན། །ཁ་ཅིག་ས་ལམ་མི་བགྲོད་པར། །
རྫོགས་འཚང་རྒྱ་བར་འདོད་པ་དང༌། །ཏི་སེ་ལ་སོགས་བསྐོར་བ་དང༌།།
རྩ་མདུད་མེད་སོགས་འདོད་པ་ཡང༌།།རྒྱུད་སྡེའི་དགོངས་པ་མ་ཤེས་པས།།
དེ་དག་ཤིན་ཏུ་འགལ་བ་ཡིན། །ཕྱི་རུ་ཡུལ་རྣམས་བགྲོད་པ་དང༌། །
ནང་དུ་རྩ་མདུད་གྲོལ་བ་ནི། །ས་བཅུ་ལ་སོགས་བགྲོད་པ་ཡི། །རྟེན་
འབྲེལ་ཉིད་ཀྱིས་འབྱུང་བ་ཡིན། །འདི་དོན་རྣལ་འབྱོར་ཆེན་པོ་ཡི། །
རྒྱུད་ཀྱི་ས་ལམ་སྐབས་སུ་ལྟོས། །དེས་ན་ས་ལམ་མི་བགྲོད་པའི།
ཡུལ་སོགས་བགྲོད་པ་བཞད་གད་གནས།། །ལ་ལ་དབང་བཞི་མི་
འདོད་ཅིང༌། །བསྐྱེད་རིམ་ལ་སོགས་ལམ་བཞི་པོའི། །རྣམ་པར་
བཞག་པ་མི་འདོད་པར། །རྡོ་རྗེ་ཐེག་པའི་འབྲས་བུ་ནི། །སྤྲུལ་སྐུ་
ལ་སོགས་སྐུ་བཞི་ཞེས། །འདོད་པ་དེ་ཡང་ལོག་ཤེས་ཡིན། །ཁ་ཅིག་
འབྲས་བུའི་མཐར་ཐུག་ནི། །འོད་གསལ་ཡིན་ཞེས་སྨྲ་བ་ཐོས། །འདི་
ནི་འཕགས་པའི་དགོངས་པ་མིན། །རིམ་ལྔ་དང་ནི་སྤྲོད་བསྡུས་སུ། །
འོད་གསལ་བ་ལས་ཟུང་འཇུག་སྐུར། །ལྡང་བ་མཐར་ཐུག་ཡིན་པར་
གསུངས། །ལ་ལ་གྲུབ་ཐོབ་ངན་ཞེས་ཟེར། །རྟོགས་ལྡན་བཟང་བ་
78

སྡོམ་པ་གསུམ་གྱི་རབ་དབྱེ།
ཡིན་ནོ་ལོ། །གྲུབ་ཐོབ་བརྒྱད་ཅུའི་ནང་ན་ཡང༌། །རྟོགས་ལྡན་མེད་
ཅེས་ཟེར་བ་ཐོས། །འདི་འདྲ་འཕགས་པའི་གང་ཟག་དང༌། །བླ་མ་
རྣམས་ལ་སྐུར་འདེབས་ཡིན། །འདི་འདྲ་འཛིན་པ་ལྟ་ཅི་སྨོས། །ཐོས་
པར་གྱུར་ཀྱང་རྣ་བ་དགབ། །དེ་ཡི་འཐད་པ་བཤད་ཀྱིས་ཉོན། །གྲུབ་
ཐོབ་ཆུང་ངུ་མཐོང་ལམ་ཡིན། །གྲུབ་ཐོབ་འབྲིང་པོ་ས་བརྒྱད་པ། །
གྲུབ་ཐོབ་ཆེན་པོ་སངས་རྒྱས་ས།།།འཕགས་པ་མིན་ལ་གྲུབ་ཐོབ་མེད།།
མདོ་སྡེ་རྒྱན་ལས་འདི་སྐད་གསུངས། །གྲུབ་པ་དག་དང་མ་གྲུབ་དང༌༎
གྲུབ་པ་དག་ཏུ་ཤེས་པར་བྱ། །མ་གྲུབ་པ་ཡང་གྲུབ་པ་དང༌། །གྲུབ་
པ་དག་ཏུ་ཡང་དག་འདོད། །ཅེས་གསུངས་དགོངས་པ་དེ་ཉིད་ཡིན། །
རྣལ་འབྱོར་དབང་ཕྱུག་ཆེན་པོ་ཡིས། །ལམ་འབྲས་ལས་ཀྱང་དེ་སྐད་
གསུངས། །ངེད་ཀྱི་གྲུབ་ཐོབ་དེ་འདྲ་ཡིན། །རྟོགས་ལྡན་མཚན་
ཉིད་འདི་ཡིན་ཞེས། །མདོ་རྒྱུད་ཀུན་ལས་གསུངས་པ་མེད། །དེས་
ན་རྟོགས་ལྡན་བླུན་པོ་ལ། །གྲགས་ཀྱི་མཁས་པ་རྣམས་ལ་མིན། །
ལ་ལ་ཉམས་དང་གོ་བ་དང༌། །རྟོགས་པ་ཞེས་བྱ་རྣམ་པ་གསུམ། །
ཉམས་ནི་ངན་ལ་གོ་བ་འབྲིང༌། །རྟོགས་པ་བཟང་བ་ཡིན་ཞེས་ཟེར། །
འདི་ཡང་རེ་ཞིག་བརྟག་པར་བྱ། །ཉམས་ཞེས་བྱ་བ་ཉམས་མྱོང་ལ། །
ཟེར་ན་སེམས་ཡོད་ཐམས་ཅད་ལ། །མྱོང་བ་དེ་ཡང་ཡོད་པ་ཡིན། །
གལ་ཏེ་བསྒོམས་པའི་ཉམས་མྱོང་ལ། །ཟེར་ན་ཚོགས་ལམ་ཆུང་ངུ་
ནས། །མཐར་ཕྱིན་ལམ་གྱི་བར་དུ་ཡོད། །འོན་ཏེ་སོ་སོ་རང་རིག་
པའི། །ཡེ་ཤེས་ཡིན་ན་འཕགས་པ་ཡི། །གང་ཟག་རྣམས་ལ་ཉམས་དེ
79

ས་སྐྱ་པཎ་ཆེན་གྱིས་མཛད།
ཡོད། །གོ་བ་དང་ནི་རྟོགས་པ་གཉིས། །རྣམ་གྲངས་སྒྲ་ཡིན་ངོ་བོ་
གཅིག །རྒྱ་སྐད་གཅིག་ལ་ལོ་ཙཱ་བའི། །འགྱུར་གྱི་དབྱེ་བ་ཁོ་ནར་
ཟད། །རྟོགས་པ་གསལ་དང་མི་གསལ་ལ། །གོ་དང་རྟོགས་པར་
འདོགས་ན་ཐོགས། །གཞུང་ལུགས་འགའ་ལས་བསྒོམས་པ་ཡི།
ཏིང་འཛིན་ཉམས་ཀྱི་སྣང་བ་སྟེ།།རྫོགས་སངས་རྒྱས་ཀྱི་ཡེ་ཤེས་ལ། །
དག་པའི་སྣང་བར་བཤད་པ་ཡོད། །བསྒོམ་ཉམས་སྐྱོན་མེད་ཅེས་བྱ་
བ། །སངས་རྒྱས་ས་ལ་བཤད་པའང་མཐོང༌། །དེ་འདྲའི་ཉམས་
དང་རྟོགས་པ་ལ། །བཟང་ངན་རྣམ་པར་དབྱེ་བ་མེད། །རྩེ་གཅིག་
དང་ནི་སྤྲོས་བྲལ་དང༌། །རོ་གཅིག་དང་ནི་བསྒོམ་མེད་བཞི། །རྩེ་
གཅིག་མཐོང་ལམ་སྤྲོས་བྲལ་ནི། །ས་བདུན་བར་ཡིན་རོ་གཅིག་ནི། །དག་
པའི་ས་གསུམ་བསྒོམ་མེད་ནི། །སངས་རྒྱས་ས་ཞེས་ལ་ལ་ཟེར། །
འདི་ཡང་ཕྱེ་སྟེ་བཤད་ཀྱིས་ཉོན། །སོ་སོའི་སྐྱེ་བོ་ཉིད་ཡིན་ཡང༌། །
གལ་ཏེ་ཆོས་མཐུན་ཙམ་བརྩི་འམ། །འོན་ཏེ་འཕགས་པ་ཉིད་ཡིན་པའི།
།བདེན་པའི་ས་ལམ་དངོས་སུ་བྱེད། །སོ་སོའི་སྐྱེ་བོའི་གང་ཟག་ལ།
།ཆོས་མཐུན་ཙམ་ཞིག་སྒྲིག་ན་ནི། །ཆོས་ནས་གསུངས་ན་འགལ་བ་
མེད། །དཔེར་ན་རྨི་ལམ་ངེས་བསྟན་ལས། །ཐུབ་པའི་མཆོད་རྟེན་
འཇིམ་པ་ལས། །བྱས་པ་མཐོང་ན་ས་དང་པོ། །རྡོ་ལས་བྱས་
མཐོང་ས་གཉིས་པ། །རྡོ་ཐལ་གྱིས་བྱུག་ས་གསུམ་པ། །སྟེགས་བུ་
གདུགས་བྱས་ས་བཞི་པ། །རྡོ་སྐས་བྱི་དོར་བྱས་ས་ལྔ། །གསེར་
གྱིས་སྦྲེལ་མཐོང་ས་དྲུག་པ། །རིན་ཆེན་དྲྭ་བས་གཡོགས་པ་བདུན། །
80

སྡོམ་པ་གསུམ་གྱི་རབ་དབྱེ།
གཡེར་ཁའི་དྲྭ་བས་གཡོགས་པ་བརྒྱད། །ས་དགུ་དང་ནི་བཅུ་པ་ལ། །
རྨི་ལམ་ལོགས་པ་མཐོང་མེད་གསུང༌། །དེ་སོགས་རྨི་ལམ༌བྱེ༌བྲག་ལ།།
ས་བཅུའི་དབྱེ་བ་མཛད་པ་མཐོང༌། །འདི་ནི་མོས་པ་སྤྱོད་པ་ཡི། །ས་
བཅུ་ཡིན་གྱི་འཕགས་པའི་མིན། །དེ་བཞིན་རྩེ་གཅིག་ལ་སོགས་ལའང༌།།
གལ་ཏེ་མདོ་དང་རྒྱུད་སྡེ་ལས། །མོས་པ་སྤྱོད་པའི་ས་ལམ་དུ། །
གསུངས་པ་མཐོང་ན་མི་འགལ་མོད། །འོན་ཀྱང་འདི་འདྲ་བཤད་པ་
མེད། །ཅི་སྟེ་འཕགས་པའི་སར་བྱེད་ན། །མདོ་རྒྱུད་ཀུན་དང་
འགལ་བར་འགྱུར། །ཁ་ཅིག་ཐེག་པ་རང་ས་ན། །བདེན་པ་ཡིན་
ཞེས་ཀུན་ལ་སྒྲོགས། །འདི་ཡང་བརྟག་པར་བྱ་བས་ཉོན། །གལ་
ཏེ་སྨྲས་ཚད་བདེན་ན་ནི། །བརྫུན་ཚིག་ཤེས་བྱ་ལ་མི་སྲིད། འོན་
ཏེ་གྲུབ་མཐའ་ཀུན་བདེན་ན། །འཚེ་བ་ཆོས་སུ་སྨྲ་བ་དང༌། །།
འཇིག་རྟེན་ཕ་རོལ་མེད་པ་སོགས། །ལྟ་ལོག་ཐམས་ཅད་བདེན་པར་
འགྱུར། །གལ་ཏེ་མུ་སྟེགས་མཆོག་རྣམས་ལ། །རྟག་པའི་དངོས་པོ་ལ་
སོགས་པ། །བརྫུན་པའང་དུ་མ་ཡོད་མོད་ཀྱང་། །སྦྱིན་དང་ཚུལ་
ཁྲིམས་བཟོད་པ་སོགས། །བདེན་པའང་དུ་མ་ཡོད་པའི་ཕྱིར། །
བདེན་པའི་ཆ་ནས་གྲུབ་མཐའ་ཀུན། །རང་ས་ན་ནི་བདེན་སྙམ་ན། །
སྦྱིན་སོགས་ཕལ་ཆེར་བདེན་མོད་ཀྱང༌། །སྐྱབས་གནས་དང་ནི་ལྟ་བ་
དང་། །ཐབས་ཀྱི་གནད་རྣམས་འཁྲུལ་པས་ན།། །ཆོས་གཞན་
བཟང་ཡང་སྐྱོབ་མི་ནུས། །ཅི་སྟེ་སངས་རྒྱས་ཐེག་པ་ཀུན། །རང་
ས་ན་ནི་བདེན་ཅེ་ན།།འདི་ཡང་ཅུང་ཟད་བརྟག་པར་བྱ། །སངས་རྒྱས་
81

ས་སྐྱ་པཎ་ཆེན་གྱིས་མཛད།
གསུང་ལ་དྲང་དོན་དང༌། །ངེས་དོན་རྣམ་པ་གཉིས་སུ་ཡོད། །སྒྲ་ཡང་
ཇི་བཞིན་པ་དང་ནི། །ཇི་བཞིན་མིན་པ་གཉིས་སུ་གསུངས། །ཐེག་
པ་ཡང་ནི་འཇིག་རྟེན་དང༌། །འཇིག་རྟེན་འདས་པ་གཉིས་སུ་གནས། །
བཤད་པ་ཡང་ནི་དགོངས་པ་དང༌། །ལྡེམ་པོར་དགོངས་དང་དྲང་པོ་རུ། །
དགོངས་པ་ཞེས་བྱ་རྣམ་གསུམ་ཡོད། །དེ་ལ་འཇིག་རྟེན་མཐུན་འཇུག་
ལ། །དགོངས་ནས་ཕྱི་རོལ་དོན་དུ་གསུངས། །ཐ་སྙད་དཔྱོད་པའི་
རིགས་པ་ལ། །དགོངས་ནས་ཆོས་རྣམས་སེམས་སུ་གསུངས། །
དམ་པའི་དོན་ལ་དགོངས་ནས་ནི། །ཆོས་ཀུན་སྤྲོས་པ་བྲལ་ཅེས་
གསུངས། །དེས་ན་དྲང་བའི་དོན་དང་ནི། །ཇི་བཞིན་མིན་པའི་སྒྲ་དག་
དང༌། །དགོངས་པ་དང་ནི་ལྡེམ་དགོངས་དང༌། །འཇིག་རྟེན་པ་ཡི་
ཐེག་པ་ལ། །དགོངས་ཏེ་གསུངས་པའི་མདོ་རྒྱུད་ཀུན། །དེ་ལྟར་བདེན་
པར་མི་བཟུང་ངོ༌། །ངེས་པའི་དོན་དང་ཇི་བཞིན་སྒྲ། །འཇིག་རྟེན་
འདས་པའི་ཐེག་པ་དང༌། །དྲང་པོར་དགོངས་པ་རྣམས་ལ་ནི། །ཇི་
ལྟར་གསུངས་བཞིན་བདེན་པར་གཟུང༌། །གལ་ཏེ་མུ་སྟེགས་བྱེད་ལ་
ཡང༌། །བྱམས་དང་སྙིང་རྗེ་སྦིན་ལ་སོགས། །བདེན་པའི་ཆོས་ཀྱང་
མང་པོ་སྣང༌། །སངས་རྒྱས་གསུང་ལའང་དྲང་དོན་དང༌། །དགོངས་པ་
དང་ནི་ལྡེམ་དགོངས་སོགས། །བདེན་པ་མིན་པའང་གསུངས་པས་ན།།
བདེན་བརྫུན་གཉིས་ཀ་མཚུངས་པ་ལ། །སངས་རྒྱས་གསུང་ལེན་མུ་
སྟེགས་བྱེད། །སྤོང་བའི་རྒྱུ་མཚན་ཅི་ཞེ་ན། །སངས་རྒྱས་དྲང་དོན་
གྱིས་ཁྲིད་ནས། །བདེན་པ་ཉིད་ལ་སྦྱོར་བར་མཛད། །མུ་སྟེགས་
82

སྡོམ་པ་གསུམ་གྱི་རབ་དབྱེ།
བདེན་པས་ཁྲིད་ནས་ནི། །བརྫུན་པ་ཉིད་ལ་སྦྱོར་བར་བྱེད། །།དེས་ན་
བདག་ཅག་སངས་རྒྱས་ལ། །གུས་པའི་རྒྱུ་མཚན་དེ་ལྟར་ཡིན། །
དེ་བཞིན་གངས་ཅན་འདི་ན་ཡང༌། །རྣམ་ཐར་བཟང་པོ་བསྟན་ནས་ནི།
།ལོག་པའི་ཆོས་ལ་སྦྱོར་མཐོང་ནས། །མུ་སྟེགས་ཆོས་བཞིན་ངེས་ཀྱིས་
སྤངས། །ཐེག་པ་སྣ་ཚོགས་ཚུལ་བསྟན་ནས། །གནད་རྣམས་
སངས་རྒྱས་གསུང་བཞིན་དུ། །ཡང་དག་སྟོན་མཛད་བླ་མ་དེ། །
སངས་རྒྱས་ཉིད་དུ་བདག་གིས་བཟུང༌། །ཆོས་གཞན་ལེགས་པར་སྟོན་
ན་ཡང༌། །ཆོས་ཀྱི་གནད་རྣམས་བཅོས་པ་ནི། །ཤིན་ཏུ་འཇིགས་
པ་ཆེན་པོར་བལྟ། །དེ་འདྲ་བ་ལས་སྐྱོན་བྱུང་མང༌། །འདས་པའི་
དུས་ན་སྔོན་བྱུང་བ། །ལངྐ་མགྲིན་བཅུ་ཞེས་བྱ་བས། །འབད་པས་
དབང་ཕྱུག་ཆེན་པོ་བསྒྲུབས། །ལོ་གྲངས་ས་ཡ་བཅུ་གཉིས་དང༌། །ཕྱེད་
ཀྱིས་ལྷག་པའི་དངོས་གྲུབ་བྱིན། །ཁྱབ་འཇུག་ཕྲག་དོག་གིས་གཟིར་
ནས། །མགྲིན་བཅུ་ལ་ནི་འདི་སྐད་སྨྲས། །ཁྱོད་ཀྱི་འབད་པ
མོད་ཀྱི། །དབང་ཕྱུག་གི་ནི་དངོས་གྲུབ་ཆུང༌། །ད་དུང་སྔར་གྱི་མ་
ཡིན་པ། །ས་ཡ་ཕྲག་ཕྱེད་ཐུབ་པ་སློངས། །མགྲིན་བཅུས་བདེན་
པར་བསམས་ནས་ནི། །དབང་ཕྱུག་ལ་ནི་དོན་དེ་ཞུས། །དབང་ཕྱུག་
ཆེན་པོས་དེ་བྱིན་པས། །གནད་བཅོས་པ་ཡི་ཚིག་དེ་ཡིས། །སྔར་གྱི་
དངོས་གྲུབ་ཐམས་ཅད་ཡལ། །གསེར་ཅན་གྱི་ནི་དངོས་གྲུབ་ཀྱང༌། །
དེ་འདྲའི་ཚུལ་གྱིས་ཉམས་ཞེས་ཐོས། །ཨོཾ་མེད་པ་ཡི་གསང་སྔགས་ལ།།
གཡོན་ཅན་གྱིས་ནི་ཨོཾ་བཅུག་པས། །སྔགས་ཀྱི་ནུས་པ་ཉམས་པ་མཐོང༌།།
83

ས་སྐྱ་པཎ་ཆེན་གྱིས་མཛད།
དེ་བཞིན་སྭ་ཧ་ཧཱུྃ་ཕཊ་སོགས། །ཡོད་པ་རྣམས་ལ་ཕྲི་བ་དང༌། །
མེད་པ་རྣམས་ལ་བསྣན་པ་དང༌། །གཞན་ཡང་སྔགས་ཀྱི་གནད་རྣམས་
ལ། །གཡོན་ཅན་རྣམས་ཀྱིས་བཅོས་པ་ཡིས། །གསང་སྔགས་དག་
གི་ནུས་པ་རྣམས།། །ཉམས་ཤིང་འགྱངས་པ་མང་པོ་མཐོང་། ། དེ་
བཞིན་ཆོས་ཀྱི་གནད་རྣམས་ཀྱང༌། །ཅུང་ཟད་ཅུང་ཟད་བཅོས་པ་ལ་པ་ལས།།
དངོས་གྲུབ་ཉམས་པར་འགྱུར་བར་གསུངས། །དེ་ཕྱིར་ཆོས་གཞན་
ལེགས་ན་ཡང༌། །གནད་རྣམས་བཅོས་ན་ཐམས་ཅད་འཇིག །དེས་ན་
ཉན་ཐོས་ཐེག་པ་ལ།།།སྡོམ་པ་དང་ནི་བདེན་བཞིའི་གནད། །བཅོས་
ན་ཉན་ཐོས་ཆོས་ཀུན་འཇིག །ཐེག་པ་ཆེ་ལ་སེམས་བསྐྱེད་དང༌། །
དེ་ཡི་བསླབ་བྱའི་གནད་བཅོས་ན། །ཐེག་པ་ཆེན་པོའི་ཆོས་ཀུན་འཇིག།
གསང་སྔགས་ལ་ནི་དབང་བསྐུར་དང༌། །རིམ་པ་གཉིས་ཀྱི་གནད་
བཅོས་ན། །།གསང་སྔགས་ཀྱི་ནི་ཆོས་ཀུན་འཇིག །དེས་ན་ད་ལྟའི་
ཆོས་འགའ་ལ། །གནད་ཀྱི་གནས་རྣམས་བཅོས་པ་རུ། །དོགས་
པའི་ཆོས་ལུགས་འགའ་ཞིག་ཡོད། །དེ་ཡང་མདོ་ཙམ་བཤད་ཀྱིས་ཉོན།།
སོ་སོར་ཐར་པའི་སྡོམ་པ་ནི། །བྱང་ཆུབ་བར་དུ་བླངས་གྱུར་ན། །
སོ་སོར་ཐར༌པ༌ཅི་ནས་འཇིག །འདི་ཡང་གནད་རྣམས་བཅོས་པར་
དོགས། །བྱང་ཆུབ་སེམས་དཔའི་སྡོམ་པ་ལ། །དབུ་མའི་ལུགས་
བཞིན་མི་བྱེད་པར། །སེམས་ཙམ་པ་ཡི་ཆོ་ག་ནི། །སྐྱེ་བོ་ཀུན་ལ་
བྱེད་པ་མཐོང༌། །འདི་ཡི་ཆོ་ག་ངེས་པར་འཇིག །འདི་ཡང་གནད་
རྣམས་བཅོས་པར་མཐོང༌། །སེམས་བསྐྱེད་ཀྱི་ནི་བསླབ་བྱའི་མཆོག །
84

སྡོམ་པ་གསུམ་གྱི་རབ་དབྱེ།
བདག་གཞན་བརྗེ་བའི་བྱང་ཆུབ་སེམས། །བསྒོམ་དུ་མི་རུང་ཞེས་སྨྲ་
བ། །འདི་ཡང་གནད་རྣམས་བཅོས་པར་མཐོང༌། །གསང་སྔགས་
ཀྱི་ནི་དབང་བསྐུར་བ། །མེད་ཀྱང་གསང་སྔགས་བསྒོམ་རུང་ཟེར། །
རྡོ་རྗེ་འཆང་གིས་བཀག་པས་ན། །འདི་ཡང་གནད་རྣམས་བཅོས་པར་
དྭོགས། །གསང་སྔགས་ལམ་གྱི་མཆོག་གྱུར་པ། །རིམ་གཉིས་
ཚུལ་བཞིན་མི་བསྒོམ་པར། །རང་བཟོའི་གདམས་ངག་དུ་མ་ཡིས། །
བླུན་པོ་ངེས་ཤེས་སྐྱེད་པ་ཐོས། །མདོ་རྒྱུད་ཀུན་ལས་འདི་བཀག་པས།།
འདི་ཡང་གནད་རྣམས་བཅོས་པར་དོགས། །བསྐྱེད་པའི་རིམ་པའི་
མཐར་ཐུག་པ། །།དབུ་རྒྱན་ལ་ནི་རིགས་བདག་འབྱུང༌། །རིགས་
བདག་དེ་ནི་བླ་མ་ཡིན། །འདི་ནི་གལ་ཏེ་འཆོལ་གྱུར་ན། །དངོས་གྲུབ་
མེད་པར་རྒྱུད་ལས་གསུངས། །འོན་ཀྱང་བླ་མ་སྤྱི་བོ་རུ། །བསྒོམ་
བྱ་མིན་ཞེས་ལ་ལ་ཟེར། །འདི་ཡང་གནད་རྣམས་བཅོས་པར་དོགས།།
ཡོད་པའི་དགེ་བ་ཞེས་བྱ་བ། །ཆོས་ཀྱི་དབྱིངས་ལ་བསམས་ནས་ནི། །
དེ་ནི་བསྔོ་བའི་རྒྱུར་བྱེད་པ། །དམིགས་པ་མེད་པའི་ཆོས་ཀྱི་དབྱིངས།།
དམིགས་པའི་དགེ་བར་བསྒྱུར་བ་འདི། །བསྔོ་བ་དུག་དང་བཅས་པར་
གསུངས། །འདི་ཡང་གནད་རྣམས་བཅོས་པར་དོགས། །དེ་བཞིན་
གཏུམ་མོ་བསྒོམ་པ་དང༌། །ཕྱག་རྒྱ་ཆེན་པོ་ལ་སོགས་དང༌། །དམ་
ཚིག་དང་ནི་སྡོམ་པ་ཡི། །གནད་རྣམས་བཅོས་པ་མང་མོད་ཀྱི། །
གསང་སྔགས་ཡིན་ཕྱིར་འདིར་མི་བཤད། །ཆོས་རྣམས་ཀུན་གྱི་རྩ་བ་
ནི། །སྟོང་ཉིད་སྙིང་རྗེའི་སྙིང་པོ་ཅན། །ཐབས་དང་ཤེས་རབ་ཟུང་
85

ས་སྐྱ་པཎ་ཆེན་གྱིས་མཛད།
འཇུག་ཏུ། །མདོ་རྒྱུད་ཀུན་ལས་རྒྱལ་བས་གསུངས། །ལ་ལ་སྤྲོས་
བྲལ་རྐྱང་པ་ནི། །དཀར་པོ་ཆིག་ཐུབ་ཡིན་ཞེས་ཟེར། །འདི་ཡང་
གནད་རྣམས་བཅོས་པར་དོགས།། །གནད་རྣམས་མིན་པའི་ཆོས་
གཞན་འགའ། །མ་ཚང་བ་དང་ལྷག་པ་དང། །ཅུང་ཟད་འཁྲུལ་
པར་གྱུར་ན་ཡང༌།། །ཉེས་པ་ཆེན་པོ་བསྐྱེད་མི་ནུས། །ཆོས་ཀྱི
གནད་རྣམས་བཅོས་གྱུར་ན། །ཆོས་གཞན་བཟང་ཡང་འཚང་མི་རྒྱ། །
དཔེར་ན་འགྲོ་བའི་སྲོག་རྩ་དང༌། །ལྗོན་ཤིང་རྣམས་ཀྱི་རྩ་བ་དང༌།
ས་བོན་གྱི་ནི་སྐྱེ་ས་དང༌། །ཐགས་རྣམས་ཀྱི་ནི་སྲོག་ཤིང་དང༌།
བཅུད་ཀྱི་ལེན་གྱི་རྩ་བ་དང༌། །དབང་པོ་རྣམས་ཀྱི་གནད་རྣམས་ནི། །
འཆུགས་ན་སྒྲུབ་ཏུ་མི་རུང་བཞིན། །དེ་བཞིན་ཆོས་ཀྱི་གནད་འཆུགས་
ན། །ལེགས་ལེགས་འདྲ་ཡང་འབྲས་བུ་མེད། །དེས་ན་ལ་ལ་འཁྲུལ་
ཡང་སླ། །གནད་རྣམས་འཁྲུལ་མེད་དཔྱད་དགོས་སོསོ། །དེ་ལ་
གནད་རྣམས་འཆོས་པའི་བདུད། །ལ་ལ་སངས་རྒྱས་དངོས་སུ་སྟོན། །
ཁ༌ཅིག༌མཁན་པོ་སློབ་དཔོན༌དང༌། །བླ་མའི་ཆ་ལུགས་འཛིན་པ་དང༌།།
ཕ་མའམ་ཉེ་དུའི་ཆ་ལུགས་ཀྱིས། །སེམས་ཅན་རྣམས་ལ་སླུ་བར་བྱེད།།
འགའ་ཞིག་རྩུབ་མོར་སྨྲ་བྱེད་ཅིང༌། །བསྡིགས་པའི་ཚུལ་གྱིས་སྒྱུར་
བར་བྱེད།།།ལ་ལ་འཇམ་པོར་སྨྲ་བྱེད་ཅིང༌། །བྱམས་པའི་ཚུལ་གྱིས་སླུ་
བར་བྱེད། །ལ་ལ་སངས་རྒྱས་གསུངས་པའི་ལུང༌། །ཕྱིན་ཅི་ལོག་ཏུ་
བཤད་ནས་བསྒྱུར། །ལ་ལ་རིགས་པ་བཟང་པོ་ལ། ། ངན་པ་ཡིན
ཞེས་བཤད་ནས་བསྒྱུར། །ལ་ལ་རིགས་པ་ངན་པ་ལ། །བཟང་པོ་
86

སྡོམ་པ་གསུམ་གྱི་རབ་དབྱེ།
ལྟ་བུར་བཅོས་ནས་བསྒྱུར། །ལ་ལ་ཟས་ནོར་ཅི་འདོད་པའི། །རྔན་པ་
བྱིན་ནས་ཆོས་ལོག་སྟོན། །ལ་ལ་ལུས་དང་སེམས་ལ་ནི། །ཏིང་འཛིན་
ཅུང་ཟད་བསྐྱེད་ནས་ཀྱང༌། །དེ་ལ་ཡིད་ཆེས་སྐྱེས་པ་དང༌། །ལོག་
པའི་ཆོས་རྣམས་བསྟན་ནས་བསླ། །ལ་ལ་མངོན་པར་ཤེས་པ་དང༌། །
རྫུ་འཕྲུལ་ཅུང་ཟད་བསྟན་ནས་ཀྱང༌། །བླུན་པོ་ཡིད་ཆེས་བསྐྱེད་ནས་
ནི། །ཕྱི་ནས་ཆོས་ལོག་སྟོན་པར་བྱེད། །ལ་ལ་ང་ཡིས་འདི་ལྟར་
བསྒོམས། །དེ་ལ་རྟོགས་པ་འདི་སྐྱེས་པས། །ཁྱེད་ཀྱང་འདི་ལྟར་
གྱིས་ཤིག་ཅེས། །རང་གི་ཉམས་མྱོང་ཡིན་པ་ཡི། །ཚུལ་དུ་བྱས་
ནས་ལོག་པར་འཆོས། །མདོར་ན་སངས་རྒྱས་གསུང་རབ་དང༌།
ཕལ་ཆེར་མཐུན་པར་སྟོན་བྱེད་ཅིང༌། །གནད་རྣམས་ལོག་པར་སྟོན་
པའི་ཆོས། །ལེགས་ལེགས་འདྲ་བར་སྟོན་ན་ཡང༌།།བདུད་ཀྱི་བྱིན་
རླབས་ཡིན་ནོ་ཞེས། །མདོ་རྒྱུད་ཀུན་ལས་གསལ་བར་གསུངས། །
འདི་དག་ཇི་ལྟར་བྱུང་བའི་ཚུལ། །མདོ་ཙམ་ང་ཡིས་བཤད་ཀྱིས་ཉོན།།
རིན་ཆེན་བཟང་པོ་བཞུགས་པའི་ཚེ། །སངས་རྒྱས་སྐར་རྒྱལ་ཞེས་བྱ་བ།།
དཔྲལ་བ་ནས་ནི་འོད་འབྱིན་ཅིང༌། །བར་སྣང་ལ་ནི་སྐྱིལ་ཀྲུང་འཆའ།།
རེས་འགའ་འཇག་མའི་ཁྲི་ལ་སྡོད། །སྟོང་པ་ཉིད་ཀྱི་ཆོས་རྣམས་སྟོན།།
བྱམས་དང་སྙིང་རྗེ་ཆེ་བར་སྣང༌། །དེ་ཡི་ཆོས་ཀྱིས་གཞན་དག་ལ། །
ཏིང་ངེ་འཛིན་ཡང་སྐྱེ་བར་བྱེད། །དེ་ལ་འཇིག་རྟེན་ཐམས་ཅད་མོས། །
ཤཱཀྱའི་རྒྱལ་པོའི་བསྟན་པ་དང༌།། །འདྲ་མིན་ཅུང་ཟད་བཅོས་པར་
འཆད། །དེ་ཡི་བསྟན་པ་ཤིན་ཏུ་འཕེལ། །དེ་ཚེ་རིན་ཆེན་བཟང་པོ་
87

ས་སྐྱ་པཎ་ཆེན་གྱིས་མཛད།
ཡིས། །སྒྲུབ་པ་ཟླ་བ་དྲུག་མཛད་ནས། །ཏིང་འཛིན་བརྟན་པས་དེ་
དྲུང་བྱོན། །སངས་རྒྱས་སྐར་རྒྱལ་བར་སྣང་ལ། །སྐྱིལ་ཀྲུང་བཅས་
ནས་ཆོས་འཆད་ཚེ། །རིན་ཆེན་བཟང་པོས་གཟིགས་ཙམ་གྱིས།
ས་ལ་ལྷུང་ནས་བརྒྱལ་ཞེས་གྲག །གལ་ཏེ་རིན་བཟང་ཞེས་བྱ་བའི། །
སྐྱེས་མཆོག་དེ་ཚེ་མི་བཞུགས་ན། །སངས་རྒྱས་སྐར་རྒྱལ་ཞེས་བྱ་བའི། །
ཆོས་ལོག་བསྟན་པ་འབྱུང་ཞེས་གསུང༌། །ནག་པོའི་ཕྱོགས་ལ་དགའ་བ་ཡི།།
སྐར་རྒྱལ་ཞེས་བྱའི་ཀླུ་ཆེན་ཞིག །སྐྱེས་ངན་ཞིག་ལ་ཞུགས་ནས་ནི།
སངས་རྒྱས་གཟུགས་སུ་བརྫུས་ཞེས་གསུང་། །འདི་འདྲའི་རིགས་ཀྱི་
བདུད་རིགས་འགའ། །མིའམ་འཕགས་པའི་གཟུགས་བཟུང་ནས། །
ལོག་པའི་བསྟན་པ་སྤེལ་བའི་ཕྱིར། །ཆོས་དང་བསྲེས་ནས་གནད་
རྣམས་སུ། །ལོག་ཆོས་བསྲེས་ནས་འཆད་པ་སྲིད། །དཔེར་ན་ཁ་
ཟས་བཟང་པོ་ལ། །སྦྱར་བའི་དུག་གིས་ཕལ་ཆེར་གསོད། །དུག་
རྐྱང་ཡིན་པར་ཤེས་ན་ནི། །འགའ་ཡང་གསད་པར་ནུས་མ་ཡིན། །
དེ་བཞིན་ཆོས་བཟང་འགའ་ཞིག་ལ། །ཆོས་ལོག་བསླད་པས་ཕ་རོལ་
བསླུ། །ཆོས་ལོག་རྐྱང་པར་གོ་ན་ནི། །འགའ་ཡང་བདུད་ཀྱིས་སླ་
མི་
ནུས།— །རི་དྭགས་རྔ་མ་མ་བསྟན་ན། །བོང་ཤ་བཙོང་བ
མི་ནུས་ལྟར། །དེ་བཞིན་བཟང་སྤྱོད་མ་བསྟན་ན། །ལོག་པའི་ཆོས་
ཀྱིས་བསླུ་མི་ནུས། །བདུད་ཀྱི་བྱིན་རླབས་ཐམས་ཅད་ཀྱང༌། །ངན་
པ་ཁོ་ནར་ངེས་པ་མིན། །འོན་ཀྱང་བཟང་པོའི་ནང་ནས་ནི།
གནད་རྣམས་ཅུང་ཟད་བཅོས་པ་ཡིས།།།ཕན་པ་ལྟ་བུས་ཕ་རོལ་བསླུ།།
88

སྡོམ་པ་གསུམ་གྱི་རབ་དབྱེ།
འདི་འདྲ་ཤེས་པར་བྱས་ནས་ནི། །ཆོས་ཀྱི་གནད་རྣམས་མདོ་རྒྱུད་བཞིན།།
མ་བསླད་པར་ནི་ལེགས་པར་ཟུང༌། །ཤིང་རྟའི་སྲོག་ཤིང་ཆག་གྱུར་ན།།
འཁོར་ལོ་བཟང་ཡང་འགྲོ་མི་ནུས། །སྲོག་གི་དབང་པོ་འགགས་གྱུར་
ན།།།དབང་པོ་གཞན་དག་བྱ་བྱེད་མེད། །དེ་བཞིན་ཆོས་ཀྱི་གནད་
འཆུགས་ན།། །ཆོས་གཞན་བཟང་ཡང་ནུས་མེད་འགྱུར། །རྫོགས་
སངས་རྒྱས་ལས་མཁས་པ་ཡི། །གང་ཟག་འཇིག་རྟེན་གསུམ་ན་མེད།།
དེས་ན་དེ་ཡིས་གསུངས་པ་ཡི། །མདོ་རྒྱུད་རྣམ་པར་དཀྲུག་མི་བྱ། །
མདོ་རྒྱུད་དཀྲུགས་ན་ཆོས་སྤོང༌ཞིང༌། ། འཕགས་པ་རྣམས་ཀྱང་སྨད་
འགྱུར་ཞེས། །མགོན་པོ་བྱམས་པས་རྒྱུད་བླར་གསུངས། །འཁྲུལ་
པའི་གྲུབ་མཐའ་སུན་འབྱིན་པའི། །རྣམ་གཞག་ཅུང་ཟད་བཤད་ཀྱིས་ཉོན།།
མུ་སྟེགས་སྟོན་པ་དབང་ཕྱུག་སོགས། །མནན་པའི་སངས་རྒྱས་མཐོང་ནས་
ནི། །དེ་བཟློག་པ་ཡི་བྲིས་སྐུ་ཞིག །མུ་སྟེགས་དབྱངས་ཅན་དགའ་
བས་བྱས། །མཁས་པ་ཆེ་པོ་ཛྙཱ་ན་ཤྲཱིས། །དེ་དང་རྩོད་པའི་རྩོད་གྲྭ་
རུ། །རང་གཞན་གཉིས་ཀའི་སྡེ་པ་དང༌། །རྒྱལ་པོ་སོགས་ཀྱི་དཔང་
པོའི་གྲྭར། །སངས་རྒྱས་མནན་པ་རང་རང་བཟོ་ཡིན། །དེས་ན་
འཁྲུལ་པ་ཡིན་པར་བསྒྲགས། །དེས་ཀྱང་དབང་ཕྱུག་མནན་པ་ཡི། །
སངས་རྒྱས་རང་བཟོ་ཡིན་ཞེས་བསྒྲེས། །དེ་ལ་མཁས་པས་འདི་སྐད་
བརྩད། །སངས་རྒྱས་མནན་པ་ཁྱེད་ཀྱི་གཞུང་། །ཁུངས་མ་
རྣམས་ནས་བཤད་པ་མེད། །མུ་སྟེགས་མནན་པ་ངེད་ཀྱི་རྒྱུད༌། །
གདོད་མ་ཉིད་ནས་ཡོད་པ་ཡིན།།།དེས་ན་ངེད་ཀྱི་རང་བཟོ་མིན།།།དེ་
89

ས་སྐྱ་པཎ་ཆེན་གྱིས་མཛད།
ནས་སྤོབས་པ་མེད་གྱུར་ཚེ། །རྒྱལ་པོ་ཁྱོད་ཀྱི་ཡུལ་འདི་རུ། །འདི་
འདྲའི་རང་བཟོ་འཕེལ་ན་ནི། །ད་དུང་རང་བཟོའི་གཞན་འབྱུང་བས།།
བསྟན་པ་སྤྱི་ལ་གནོད་པ་འདི། །ཁོ་རང་ལ་ཡང་ཅིས་མི་གནོད། །འདི་
འདྲའི་རང་བཟོའི་ཆོས་ལུགས་ནི། །སངས་རྒྱས་པ་ལ་བྱུང་ན་ཡང༌། །
རྒྱལ་པོ་ཁྱོད་ཀྱིས་དགག་དགོས་སོ། །དེ་སྐད་བསྒོམ་ནས་གྱང་རིས་
བསུབས།།།ཕྱི་ནས་གྲུབ་མཐའ་བརྩད་པ་ལའང༌། །མུ་སྟེགས་གྲུབ་
མཐའ་ཕམ་མཛད་ནས། །སངས་རྒྱས་བསྟན་པ་སྤེལ་ཞེས་ཐོས།
གལ་ཏེ་མུ་སྟེགས་བྱེད་པའི་གཞུང༌། །གདོད་ནས་གྲུབ་པའི་རིག་བྱེད་
ལས། །ཆོས་ལོག་དེ་འདྲ་བཤད་ན་ཡང༌། །རང༌བཟོ་ཡིན་ཞེས་
བྱར་མི་རུང༌། །གྲུབ་མཐའི་རྣམ་གཞག་བཟུང་ནས་ནི། །རིགས་པ་
གཞན་གྱིས་སུན་དབྱུང་དགོས། །བདག་དང་གཞན་གྱི་གྲུབ་མཐའ་ལའང༌།།
གལ་ཏེ་འགལ་བ་སྣང་ན་ནི། །རིགས་པ་དག་དང་འགལ་གྱུར་ན། །
དེ་ནི་རིགས་པས་སུན་ཕྱུང་ཤིག །གལ་ཏེ་ལུང་དང་འགལ་གྱུར་ན། །
དེ་ནི་ལེགས་པར་སུན་འབྱིན་པའི། །གདམས་ངག་ཅུང་ཟད་བཤད་
ཀྱིས་ཉོན། །ཕ་རོལ་ལུང་དེ་ཁས་ལེན་ཅིང༌། །དེ་དང་འགལ་བའི་
ཆོས་སྤྱོད་ན། །ལུང་དང་འགལ་བས་སུན་དབྱུང་བྱ། །གལ་ཏེ་ལུང་དེ
ཁས་མི་ལེན། །རང་གི་ལུང་གཞན་ཁས་ལེན་ན། །དེ་ཚེ་ངེད་ཀྱི་
ལུང་གིས་ནི། །དེ་ཡི་ཆོས་ལོག་དགག་མི་ནུས། །འོན་ཀྱང་དེ་ཡི་ལུང་
ཉིད་ཀྱིས། །དེ་ཡི་ཆོས་ལོག་དགག་དགོས་སོ། །དཔེར་ན་ཕ་རོལ་
ཕྱིན་པ་བ། །གལ་ཏེ་ཆོས་ལོག་སྤྱོད་ན་ནི། །གསང་སྔགས་གཞུང་དང་
90

སྡོམ་པ་གསུམ་གྱི་རབ་དབྱེ།
འགལ་ལོ་ཞེས། །དེ་ནི་སུན་དབྱུང་ནུས་མ་ཡིན། །དེ་བཞིན་གསང་
སྔགས་པ་འགའ་ཞིག །ལག་ལེན་ལོག་པར་སྤྱོད་གྱུར་ཀྱང༌། །ཕ་
རོལ་ཕྱིན་གཞུང་དང་འགལ་ཞེས། །སུན་དབྱུང་བར་ནི་ནུས་མ་ཡིན། །
དེ་ལྟར་ཐེག་པ་ཆེ་ཆུང་ལའང༌། །ཕན་ཚུན་གྱི་ནི་ལུང་འགལ་གྱིས། །
སོ་སོའི་གཞུང་ལུགས་དགག་མི་ནུས། །ཉན་ཐོས་གཞུང་ལུགས་ཁས་
ལེན་ཅིང༌། །དེ་ཡི་ལུང་དང་འགལ་གྱུར་ན། །དེ་ཡི་ལུང་གིས་
དགག་པར་ནུས། །།དེ་བཞིན་བཀའ་གདམས་ལ་སོགས་ཀྱང༌། །ཇོ་
བོའི་གཞུང་ལུགས་ཁས་ལེན་ཅིང༌། །དེ་ཡི་ལུང་དང་འགལ་གྱུར་ན།
བཀའ་གདམས་པ་ལ་གནོད་པ་ཡིན། །དེ་བཞིན་ཕྱག་རྒྱ་པ་ཡང་ནི། །
ནཱ་རོ་པ་ལ་མོས་བྱེད་ཅིང༌། །ནཱ་རོའི་གཞུང་དང་འགལ་གྱུར་ན། །
ཕྱག་རྒྱ་པ་ལ་གནོད་པ་ཡིན།།།དེ་བཞིན་གསང་སྔགས་སྤྱོད་བཞིན་དུ།།
གསང་སྔགས་རྒྱུད་སྡེ་དང་འགལ་ན། །གསང་སྔགས་པ་ལ་གནོད་པར་
འགྱུར། །ཕ་རོལ་ཕྱིན་པའི་ལུགས་བྱེད་ཅིང༌། །མདོ་སྡེ་རྣམས་དང་
འགལ་གྱུར་ན།།ཕར་ཕྱིན་པ་ལ་ཅིས་མི་གནོད། །དེ་ཡི་དཔེར་བརྗོད་མདོ་
ཙམ་ཞིག །ལེགས་པར་བཤད་ཀྱིས་མཉན་པར་གྱིས། །ཇོ་བོ་
གསང་སྔགས་སྤྱོད་བཞིན་དུ། །གསང་སྔགས་སྤྲོད་པའི་དུས་མིན་ཞེས།།
སྨྲ་བ་ཇོ་བོའི་ལུགས་ཉིད༌དང༌། །འགལ་བ་ཡིན་པར་ཤེས་པར་བྱ། །
སེམས་བསྐྱེད་ཇོ་བོའི་ལུགས་བྱེད་ཅིང༌། །ཇོ་བོ་གཏན་ནས་མི་བཞེད་
པའི། །སེམས་བསྐྱེད་ཀུན་ལ་བྱེད་པ་དང༌། །དོན་དམ་སེམས་།
བསྐྱེད་བྱེད་པ་ནི། །གཞན་དང་འགལ་བ་སྨོས་ཅི་དགོས། །རང་
91

ས་སྐྱ་པཎ་ཆེན་གྱིས་མཛད།
ལུགས་དང་ཡང་འགལ་བ་ཡིན། །ནཱ་རོ་ཏ་པ་དབང་བསྐུར་དང༌།
རིམ་གཉིས་ཆོས་ཀྱི་གཙོ་བོར་མཛད། །ནཱ་རོའི་བརྒྱུད་པ་འཛིན་བཞིན་དུ།།
དབང་དང་རིམ་གཉིས་མི་བསྒོམ་པ། །རྒྱུད་དང་འགལ་བ་ལྟ་ཅི་སྨོས།།
རང་ལུགས་དང་ཡང་འགལ་བ་ཡིན།།།རྡོ་རྗེ་ཕག་མོའི་བྱིན་རླབས་ནི།།
མར་པ་ལྷོ་བྲག་པ་ལ་མེད། །མར་པའི་བརྒྱུད་པ་འཛིན་བཞིན་དུ། །
ཕག་མོས་ཆོས་སྒོ་འབྱེད་པ་ནི། །རྒྱུད་དང་འགལ་བ་ལྟ་ཅི་སྨོས། ། རང་
ལུགས་དང་ཡང་འགལ་བ་ཡིན། །ནཱ་རོ་ཆོས་དྲུག་ཅེས་བྱའི་ཁྲིད། །
མི་ལ་ཡན་ཆད་དེ་ལས་མེད། །ཆོས་དྲུག་བོར་ནས་ལམ་འབྲས་དང༌། །
ཕྱག་རྒྱ་ཆེན་པོ་ལ་སོགས་པ། །གཞན་གྱི་གདམས་ངག་བསྒོམ་བཞིན་
དུ། །ནཱ་རོའི་བརྒྱུད་པ་འདེད་བྱེད་པ། །གཞན་དང་འགལ་བ་ལྟ་ཅི་
སྨོས། །རང་ལུགས་དང་ཡང་འགལ་བ་ཡིན། །གཏེར་ནས་བྱུང་
བའི་གླེགས་བམ་དང་། །གཞན་ནས་བརྐུས་པའི་ཆོས་ལུགས་དང༌། །
བརྩམས་ཆོས་དང་ནི་རྨི་ལམ་ཆོས། །བློ་བཟུང་མ་ཡི་ཆོས་ལུགས་ལ།
རྡོ་རྗེ་འཆང་ལ་བརྒྱུད་པ་སྙེགས། །དེ་ལའང་གཞན་དག་ལུང་ལེན་པ།།
ཆོས་དང་འགལ་བ་ལྟ་ཅི་སྨོས། །རང་ཚིག་དང་ཡང་འགལ་བ་ཡིན། །
གལ་ཏེ་འདི་འདྲའི་རིགས་ཅན་གྱི། །འགལ་བ་ཁས་ལེན་སྣང་གྱུར་ན།།
དེ་ཡི་རིགས་སུ་ཤེས་པར་བྱ། །མདོར་ན་ཆོས་དང་འགལ་བ་ཡི། །
ཆོས་ཞིག་གང་ན་འདུག་ན་ཡང༌། །ལུང་དང་རིགས་པས་སུན་ཕྱུང་ཤིག།
གལ་ཏེ་མུ་སྟེགས་ལ་སོགས་པ། །ལུང་དེ་ཁས་མི་ལེན་པ་དང༌། །
ལུང་དང་འགལ་ཡང་ངེད་ཅག་གི།བླ་མའི་བཀའ་སྲོལ་ཡིན་ཟེར་བ། །
92

སྡོམ་པ་གསུམ་གྱི་རབ་དབྱེ།
དེ་དག་ལུང་དེ་མི་ལེན་ཡང༌། །རྩ་བའི་བརྒྱུད་པ་གང་ཡིན་དྲི། །
གདོད་ནས་ཆོས་དེ་ཡོད་ན་ནི།། །འཁྲུལ་ཡང་མཁས་པས་བགྲང་རྒྱུ་
མེད། །སེམས་ཅན་ལས་ངན་སྤྱོད་པ་ལ། །སངས་རྒྱས་ཀྱིས་ཀྱང་
ཅི་བྱར་ཡོད། །གལ་ཏེ་གདོད་ནས་མེད་པའི་ཆོས། །གློ་བུར་བྱས་
པ་ཡིན་ན་ནི། །ཀུན་གྱིས་རང་བཟོར་གོ་བའི་ཕྱིར། །སངས་རྒྱས་
པའམ་མུ་སྟེགས་བྱེད། །སུ་ལ་འདུག་ཀྱང་དོར་བྱ་ཡིན། །ངེད་ལའང་
དེ་འདྲ་འདུག་ན་ནི། །མཁས་པ་རྣམས་ཀྱིས་བཞད་གད་གྱིས། །
གལ་ཏེ་རྒྱལ་པོའི་ཁྲིམས་ཡོད་ན། །ཆད་པས་བཅད་པའི་འོས་ཡིན་ནོ། །
ནོར་ལ་ཟོག་ཚོང་བྱས་པ་ལ། །རྒྱལ་པོའི་ཁྲིམས་ལ་འཐུག་འགྱུར་ན། །
ཆོས་ལོག་བརྫུན་མས་སྦྱར་བ་ལ། །རྒྱལ་པོའི་ཁྲིམས་ལ་ཅིས་མི་འཐུག།
བླུན་པོ་མཁས་པར་འཆོས་པ་འགའ། །ལུང་གི་གནས་སྐབས་མི་ཤེས་
པར། །མདོ་རྒྱུད་ལུང་སྦྱོར་བྱེད་མོད་ཀྱི། །དེ་ནི་བླུན་པོའི་ཁ་
ཤགས་ལྟར། །གང་དུ་འགྲོ་བ་མི་ཤེས་སོ། །དཔེར་ན་ཕྱག་དང་
མཆོད་པ་དང༌། །སྦྱིན་དང་ཚུལ་ཁྲིམས་སོགས་མི་དགོས། །སེམས་
བསྐྱེད་དབང་བསྐུར་བྱ་མི་དགོས། །བསམ་གཏན་ཀློག་པ་འདིར་མི་
དགོས། །དགེ་དང་སྡིག་པ་གཉིས་ཀ་མེད། །སངས་རྒྱས་སེམས་
ཅན་ཡོད་མིན་སོགས། །འདི་འདྲ་གསུངས་པའི་ལུང་རྣམས་ཀུན། །
ལྟ་བ་ཡིན་གྱི་བསྒོམ་པ་དང༌། །སྤྱོད་པ་གཉིས་ཀྱི་ལུང་མ་ཡིན། །
དབང་མེད་པ་ལ་དངོས་གྲུབ་མེད། །ཆོ་ག་འཁྲུགས་ན་ལས་མི་
འཆགས། །ལོག་པར་སྤྱད་ན་ལྟུང་བ་འབྱུང༌། །ལྷ་བསྒོམ་འཁྲུལ་ན་
93

ས་སྐྱ་པཎ་ཆེན་གྱིས་མཛད།
བྱིན་མི་རློབ། །ཐེ་ཚོམ་ཟ་ན་ཉེས་པ་སྐྱེ། །དེས་ན་ཆོ་ག་ཅི་བྱེད་ཀྱང༌།།
ཤིན་ཏུ་དག་པར་བྱ་དགོས་ཞེས། །དེ་འདྲའི་ལུང་ཀུན་སྤྱོད་པ་དང༌། །
བསྒོམ་པ་ཡིན་གྱི་ལྟ་བ་མིན། །གཞན་ཡང་ལུང་སྦྱོར་བྱེད་པ་ལ། །
འཇིག་རྟེན་པ་དང་འཇིག་རྟེན་ལས། །འདས་པའི་གནས་སྐབས་རྣམ་
གཉིས་ཡོད། །དབང་དང་དམ་ཚིག་སྡོམ་པ་སོགས། །འབད་ནས་
བསྒྲུབ་པར་གསུངས་པ་ན། །འཁོར་བའི་རྒྱ་མཚོ་མ་བརྒལ་བའི། །
འཇིག་རྟེན་པ་ལ་གསུངས་པ་ཡིན། །དབང་དང་དམ་ཚིག་སོགས་མི་
དགོས། །ཕྱག་དང་མཆོད་པ་ཀུན་ལས་གྲོལ། །བསམ་གཏན་བསྒོམ་
པ་ཀུན་སྤངས་ཏེ། །ལམ་ཀུན་གཟིངས་བཞིན་དོར་བྱ་ཞེས། །
གསུངས་པ་འཁོར་བའི་རྒྱ་མཚོ་ལས། །བརྒལ་བའི་གང་ཟག་རྣམས་
ལ་གསུངས། །དེ་འདྲའི་གནས་སྐབས་ཤེས་ནས་ནི། །དེ་དང་འཚམ་
པའི་ལུང་སྦྱོར་བྱ། །དེ་འདྲའི་རྣམ་གཞག་མི་ཤེས་པའི། །ལུང་སྦྱོར་
མཁས་པའི་བཞད་གད་གནས། །མིག་ལྡན་ཇི་ལྟར་ལམ་ནོར་ཡང༌། །
གཡང་སར་གོམ་པ་འཇོག་མི་སྲིད། །དེ་བཞིན་མཁས་པ་འཁྲུལ་ན་
ཡང༌། །སངས་རྒྱས་བསྟན་ལས་འདའ་མི་ནུས། །མིག་མེད་གལ་ཏེ་ལམ་
ནོར་ན། །གཡང་སར་མཆོངས་ནས་ལྟུང་བར་འགྱུར། །དེ་བཞིན་བླུན་པོ་
འཁྲུལ་གྱུར་ན། །སངས་རྒྱས་བསྟན་ལས་འདས་ཏེ་ལྟུང༌། །ཆག་ཚད་
ཤེས་པའི་བཟོ་ལ་ནི། །རིང་ཐུང་བྱུང་ཡང་སོར་གང་ཡིན། །ཆག་ཚད་མེད་
པའི་བཟོ་འགའ་ཞིག །ཉེས་ན་བཞད་གད་གནས་སུ་འགྱུར། །དེ་བཞིན་
གཞུང་ལུགས་ཤེས་པའི་མི། །འཁྲུལ་ཡང་ཚིག་དོན་ཅུང་ཟད་ཡིན། །
94

སྡོམ་པ་གསུམ་གྱི་རབ་དབྱེ།
གཞུང་ལུགས་གང་ཡང་མི་ཤེས་པ། །འཁྲུལ་ན་བསྟན་པ་འཇིག་ལ་ཐུག །
དེས་ན་སངས་རྒྱས་བསྟན་པ་བཞིན། །བསྒྲུབ་པར་འདོད་ན་གཞུང་བཞིན་
བྱ། །མིག་མངས་རྒྱ་དང་མ་འབྲེལ་ན། །རྡེའུ་མང་ཡང་ཤི་རོ་ཡིན། །དེ་
བཞིན་ཁུངས་དང་མ་འབྲེལ་བའི། །ཆོས་ལུགས་མང་ཡང་རོ་དང་འདྲ། །
སྙན་བརྒྱུད་དང་ནི་ཆིག་བརྒྱུད་དུ། །གྲགས་པའི་ཆོས་ལུགས་མང་དུ་ཡོད།།
རྒྱུད་དང་མཐུན་ན་བླང་དུ་རུང༌།།མིན་ན་བརྫུན་གྱི་བསྡེབ་ཕྱོགས་ཡིན། །
རྨི་ལམ་གྱི་ནི་ཆོས་ལུགས་དང༌། །ཞལ་མཐོང་གི་ནི་ལྷ་ལ་སོགས། །འདི་
དག་མདོ་རྒྱུད་དང་མཐུན་ན། །བླངས་ཀྱང་སྐྱོན་དུ་འགྱུར་བ་མེད། །མདོ་
རྒྱུད་ཀུན་དང་མི་མཐུན་ན། །བདུད་ཀྱི་བྱིན་རླབས་ཡིན་ཞེས་བྱ།།བླ་
མའང་མདོ་རྒྱུད་དང་མཐུན་ན། །དེ་ནི་བླ་མ་ཡིན་པར་བཟུང་། །སངས་
རྒྱས་བསྟན་བཞིན་མི་གསུང་ན། །བླ་མ་ཡིན་ཡང་བཏང་སྙོམས་བཞག །
དེས་ན་རྨི་ལམ་ཆོས་ལུགས་དང༌། །ཞལ་གཟིགས་པ་ཡི་ཡི་དམ་དང༌།
ལུང་བསྟན༌པ་ཡི་སངས༌རྒྱས༌དང༌། །བླ་མའི་གསུང་སྒྲོས་ལ་སོགས་པ། །
མ་དཔྱད་པར་ནི་གཏམ་འཆོལ་དུ། །ཚད་མ་ཡིན་ཞེས་གཟུང་མི་བྱ། །འདི་
འདྲ་བདུད་ཀྱི་བྱིན་རླབས་ལས།།འབྱུང་བ་སྲིད་པར་རྒྱལ་བས་གསུངས།།
དེས་ན་སངས་རྒྱས་བསྟན་པ་མཆོག །ངེས་དོན་ཚད་མ་ཡིན་པར་གཟུང༌༎
ཡང་ན་དངོས་པོ་སྟོབས་ཞུགས་ཀྱི། །རིགས་པས་གྲུབ་པ་ཚད་མར་གཟུང༌།།
སྐྱེས་བུ་བརྫུན་མས་སྦྱར་བ་ཡི། །མདོ་རྒྱུད་ཚད་མར་གཟུང་མི་བྱ། །ཀོའུ་
ཤི་ཀའི་མདོ་དང་ནི། །དེ་བཞིན་འཕགས་པ་ཤིག་ཅན་དང༌། །བློ་གྲོས་
བཟང་མོ་ཆུང་ངུ་སོགས། བོད་ཀྱིས་སྦྱར་བའི་མདོ་སྡེ་ཡིན། ། གཞན་ཡང་
95

ས་སྐྱ་པཎ་ཆེན་གྱིས་མཛད།
གསང་སྔགས་གསར་རྙིང་ལའང༌། །བོད་ཀྱིས་སྦྱར་བའི་རྒྱུད་སྡེ་མང༌། །དེ་
འདྲའི་རང་བཟོའི་མདོ་རྒྱུད་ལ། །མཁས་པས་ཡིད་བརྟན་མི་བྱའོ། །གཙུག་
ཏོར་ནག་མོ་ལ་སོགས་པ། །བོད་ཀྱི་ལྷ་འདྲེས་སྦྱར་བ་ཡོད། །འཕྲལ་གྱི་
བྱིན་རླབས་ཅུང་ཟད་འབྱུང༌། །འོན་ཀྱང་ཚད་མར་བྱར་མི་རུང༌། །ལྷ་མོ་
གནས་མཁར་ལ་སོགས་པ། །མུ་སྟེགས་བྱེད་ཀྱི་རྒྱུད་ཀྱང་ཡོད། །ཅུང་ཟད་
བདེན་པ་ཡོད་མོད་ཀྱི། །དེ་ལའང་ལུང་དུ་བྱར་མི་རུང༌།།དེ་ཡི་འཐད་པ་
རྒྱུད་བླ་མར། །མགོན་པོ་བྱམས་པས་འདི་སྐད་གསུངས། །མ་རིག་
མདོངས་པའི་མུ་སྟེགས་ལའང༌། །སྲིན་བུའི་ཡི་གེ་འདྲ་བ་ཡི། །ཅུང་ཟད་
བདེན་པ་ཡོད་མོད་ཀྱི། །འོན་ཀྱང་ཡིད་བརྟན་མི་བྱ་གསུང༌། །རིང་བསྲེལ་
དང་ནི་ཐུགས་དང་ལྗགས། །སྐུ་གཟུགས་ལ་སོགས་རུས་པ་ལས། །འབྱུང་
བའི་རྒྱུ་མཚན་ཅུང་ཟད་དཔྱད། །འཕགས་པ་གསུམ་གྱི་རིང་བསྲེལ་ནི། །
ཡོན་ཏན་སྟོབས་ཀྱིས་འབྱུང་བ་སྟེ། །ལུས་ཅན་རྣམས་ཀྱི་བསོད་ནམས་
རྟེན། །འབྱུང་ཁུངས་ལས་བྱུང་རིན་ཆེན་འདྲ། ། རིང་བསྲེལ་ལ་ལ་གདོན་
གྱིས་བྱེད། །ལ་ལ་འབྱུང་བཞིའི་སྟོབས༌ལས༌འབྱུང༌། །ཁ་༌ཅིག༌བསྟན༌ལ་
དགའ་བའི་ལྷས། །དད་པར་བྱ་ཕྱིར་སྤྲུལ་པའང་སྲིད། །དེང་སང་རིང་
བསྲེལ་ཕལ་ཆེ་བ། །བརྫུན་མས་བྱས་པའི་རིང་བསྲེལ་ཡིན། །དེས་ན་རྣམ་
དབྱེ་མཁས་པས་དཔྱད། །ཐུགས་ལྗགས་སྐུ་གཟུགས་ལ་སོགས་པ། །
འབྱུང་བ་ཆོས་ནས་གསུངས་པ་མེད། །འོན་ཀྱང་དེ་འདྲ་འབྱུང་བ་ཀུན། །
ཕལ་ཆེར་བརྫུན་མས་བྱས་པ་ཡིན། །གལ་ཏེ་བདེན༌པ༌ཡིན༌ན༌ཡང༌། །
ལུང་རིགས་གཉིས་ཀ་མེད་པའི་ཕྱིར། །བཟང་ངན་གཉིས་ཀར་ལུང་བསྟན་
96

སྡོམ་པ་གསུམ་གྱི་རབ་དབྱེ།
དཀའ། །ཉི་མ་དུ་མ་ཤར་བ་དང༌། །མཁའ་ལ་བུ་ག་དོད་པ་དང༌། །མཚན་
མོ་འཇའ་ཚོན་བྱུང་བ་དང༌། །ལུས་ལས་འོད་ཟེར་འཕྲོ་བ་དང༌། །གློ་བུར་
ལྷ་འདྲེ་མཐོང་བ་དང་། གསོན་པོའི་ལུས་ལ་བརྫུན་མེད་པར། །རིང་
བསྲེལ་འཛག་པ་ལ་སོགས་པ། །བླུན་པོ་རྟགས་སུ་བྱེད་མོད་ཀྱི། །མཁས་
པས་འདི་འདྲ་མཐོང་གྱུར་ན། །བར་ཆད་རྟགས་སུ་ཤེས་པར་གྱིས། །སྐུ་
གཟུགས་མཆི་མ་འཛག་པ་དང༌། །དེ་བཞིན་གོམ་པས་འགྲོ་བ་དང༌། །གར་
བྱེད་པ་དང་སྐད་འབྱིན་དང༌།།།ཁྲག་གི་ཆར་པ་འབབ་པ་དང༌། །ས་འོག་
བོང་བུའི་སྒྲ་སྒྲོགས་དང༌། །དུད་འགྲོ་མི་སྐད་སྨྲ་བ་སོགས། །བླུན་པོ་ངོ་
མཚར་སྐྱེད་མོད་ཀྱི། །མཁས་པས་འདི་འདྲ་མཐོང་གྱུར་ན།།།ཡུལ་དེར་
དགྲ་བོ་གཞན་དག་འཇུག།།ཡང་ན་ལྟས་ངན་གཞན་དག་འབྱུང༌། །འདི་
འདྲའི་རིགས་ཅན་གཞན་མཐོང་ཡང༌། །མཁས་པ་རྣམས་ལ་ལེགས་པར་
དྲིས། །དེ་དག་དོན་ལ་འཁྲུལ་པ་ཡི། །རྣམ་པར་དབྱེ་བ་མདོ་ཙམ་ཡིན། །
དེ་ནས་ཚིག་ལ་འཁྲུལ་པ་ཡི། །རྣམ་དབྱེ་ཅུང་ཟད་བཤད་ཀྱིས་ཉོན། །
བཅོམ་ལྡན་འདས་ཀྱི་བཤད་པ་ལ། །བཞི་བཅོམ་དྲུག་ལྡན་འཆད་པ་དང༌། །
གླེགས་བམ་གྱི་ནི་བཤད་པ་ལ། །གླེགས་ཤིང་གླེགས་ཐག་འཆད་པ་དང༌། །
ཕྱག་རྒྱ་ཆེན་པོའི་བཤད་པ་ལ། །ལག་པའི་སྒྲ་དོན་འཆད་པ་དང༌། །ཡེ་
ཤེས་ཀྱི་ནི་བཤད་པ་ལ། །གདོད་མའི་ཤེས་པར་འཆད་པ་དང༌། །རྣལ་
འབྱོར་འཆད་ལ་སེམས་རྣལ་མ། །རིག་པ་འབྱོར་ཅེས་འཆད་པ་དང༌། །
རྒྱལ་མཚན་རྩེ་མོའི་དཔུང་རྒྱན་ལ། །དམག་གི་དཔུང་དུ་འཆད་པ་དང༌། །
གཏུམ་མོའི་སྒྲ་བཤད་རྣམ་རྟོག་ནི། །ཆོས་ཉིད་གཏུམ་པར་འཆད་པ་དང༌། །
97

ས་སྐྱ་པཎ་ཆེན་གྱིས་མཛད།
གླུ་ཡི་སྒྲ་བཤད་བྱེད་པ་ལ། །སེམས་ཅན་བསླུ་བར་འཆད་པ་དང༌། །ཕུར་
མ་རི་རབ་མཉམ་པ་ལ། །དྲི་རབ་མནམ་པར་འཆད་པ་དང༌། །ཤཱཀྱའི་བུ་
མོ་གོ་པཱའི་སྒ། །གོ་ནི་ས་ཡིན་པཱ་ཡི་སྒྲ།།འཚོ་བའམ་སྐྱོང་བ་སོགས་ལ་
འཇུག །དེས་ན་བོད་སྐད་ས་འཚོ་ཡིན། །དེ་ལ་གོ་པཱའི་སྒྲ་བཤད་ནི། །
རྟོགས་པའི་དོན་དུ་འཆད་པ་དང༌། །རྒྱ་སྐད་རཏྣ་ཀེ་ཏུ་ལ། ། ཀེ་ཏུའི་སྒྲ་ནི་
དབལ་དང་ཏོག །དུ་བ་མཇུག་རིངས་སོགས་ལ་འཇུག །སྐད་རྙིང་རྣམས་
ལ་དཔལ་དུ་ཡོད། །།གསར་བཅད་མན་ཆད་ཏོག་ཏུ་བསྒྱུར། །དེས་ན་
འབུམ་ལས་རིན་ཆེན་དབལ། །གསར་བཅད་ཀྱིས་ནི་ཞུས་པ་ཡི། །བརྒྱད་
སྟོང་པ་ལས་རིན་ཆེན་ཏོག །ཅེས་བྱར་བསྒྱུར་བ་མི་ཤེས་པར། །རིན་
ཆེན་དཔལ་དུ་བཤད་པ་དང༌། །པོ་ཏ་ལ་ཞེས་བྱ་བའི་སྒྲ། །བོད་སྐད་དུ་
ནི་གྲུ་འཛིན་ཡིན། །རི་བོ་གྲུ་འཛིན་ཞེས་བྱ་བར། །བསྒྱུར་ན་བོད་ལ་འཐད་
མོད་ཀྱི། །ལ་ལས་རྒྱ་སྐད་སོར་བཞག་ནས། །པོ་ཏ་ལ་ཡི་རི་ཞེས་བསྒྱུར། །
དེ་ལ་སྒྲ་བསྒྱུར་ལ་ལ་ཡིས། །རི་སྒྲ་གོང་དུ་ཕྱུང་ནས་ནི། །རི་པོ་ཏ་ལ་ཞེས་
བྱར་བསྐྱུར།།།དེ་དོན་མ་རྟོགས་པ་རྣམས་ཀྱིས། །རི་བོ་ཏ་ལར་བཤད་
པ་འཁྲུལ། །འཁོར་གསུམ་ཡོངས་དག་ཅེས་བྱ་བ། །རྒྱ་སྐད་དུ་ནི་ཏྲི་མཎྜལ༎
པ་རི་ཤུདྡྷ་ཞེས་བྱར་ཡོད། །ཏྲི་ནི་གསུམ་ཡིན་མཎྜ་ལ། །ཞེས་བྱ་བོད་སྐད་
དཀྱིལ་འཁོར་ཡིན། །པ་རི་ཤུདྡྷ་ཡོངས་དག་པ། །དྲང་པོར་བསྒྱུར་ན་
དཀྱིལ་འཁོར་གསུམ། །ཡོངས་སུ་དག་པ་ཞེས་བྱར་འགྱུར། །མཁས་པ་
རྣམས་ཀྱིས་སྒྲ་བསྡུས་ནས། །འཁོར་གསུམ་ཡོངས་དག་ཅེས་བྱར་བསྒྱུར། །
དེ་ཡི་སྒྲ་དོན་མི་ཤེས་པར། །འཁོར་གསུམ་གཡོག་ཏུ་འཆད་པ་འཁྲུལ། །
98

སྡོམ་པ་གསུམ་གྱི་རབ་དབྱེ།
རྒྱ་སྐད་ལངྐ་པཱུ་རི་ལ། །པཱུ་རིའི་སྒྲ་ནི་གྲོང་ཁྱེར་ཡིན།།བོད་སྐད་ལངྐའི་
གྲོང་ཁྱེར་ཏེ། །ལྷོ་ཕྱོགས་རྒྱ་མཚོའི་གླིང་ན་ཡོད། །།འོན་ཀྱང་རྒྱ་སྐད་མ་
ཤེས་པར། །བུ་རངས་སུ་ནི་འཆད་པ་དང༌། །རྒྱ་སྐད་བི་མ་ལ་མི་ཏྲ། །
བོད་སྐད་དྲི་མེད་བཤེས་གཉེན་ཡིན། །དེ་ཡི་སྒྲ་དོན་མི་ཤེས་པར། །བྱེ་མ་
ལ་དང་མུ་ཏྲའི་སྒྲ། །ཕྱག་རྒྱ་ཡིན་པར་བཤད་པ་དང༌། །རྒྱ་སྐད་ནཱ་རོ་ཏ་ཡི་
སྒྲ། །བྲམ་ཟེའི་རིགས་ཀྱི་བྱེ་བྲག་ཡིན། །དེ་ཡི་རྒྱུ་མཚན་མ་ཤེས་པར། །
དཀའ་བ་སྤྱད་པས་ཨ་ན་ན། །རོ་རུ་སོང་ཞེས་འཆད་པ་དང༌། །ཏི་ལོ་ཞེས་
བྱ་ཏིལ་བརྡུང་ཡིན། །དེ་ལ་ཏེ་ལོར་འཆད་པ་དང༌། །རྒྱ་སྐད་ལཱུ་ཧི་ཞེས་བྱ་
བ། །བོད་སྐད་ཉ་ཡི་རྒྱུ་ལྟོ་ཡིན། །དེ་ཡི་སྒྲ་དོན་མི་ཤེས་པར། །གླུ་ཡི་པ་རུ་
འཆད་པ་དང༌།།།རྒྱ་སྐད་ཨིནྡྲ་བྷཱ་ཏི་ནི། །བོད་སྐད་འབྱུང་པོའི་དབང་པོ་
ཡིན། །དེ་ཡི་སྒྲ་བསྒྱུར་མི་ཤེས་པརཾ།།བརྒྱ་བྱིན་བྱང་ཆུབ་ཏུ་འཆད་དང༌།།
རྒྱ་སྐད་ཨ་བ་དྷ་ཏཱིའི་སྒྲ། །གཉིས་སྤངས་སམ་ནི་ཀུན་འདར་ཡིན། །དེ་
ལ་འདོད་སྟེར་འཆད་པ་དང༌། །རྒྱ་སྐད་དོ་ཧ་ཞེས་བྱ་བ། །བོད་སྐད་ལྷུག་
པའམ་མ་བཅོས་པ། །ཞེས་བྱའི་དོན་ལ་འཇུག་མོད་ཀྱི། །དེ་ཡི་རྒྱུ་མཚན་
མི་ཤེས་པར།།།དོ་ནི་གཉིས་ཡིན་ཧ་དགོད་པ། །གཉིས་ལ་དགོད་པར་
འཆད་པ་དང་།།།རྒྱ་སྐད་ཛ་བ་ཞེས་བྱ་བ། །མེ་ཏོག་དམར་པོ་ཞིག་ལ་
འཇུག །དེ་ཡི་བརྡ་དོན་མི་ཤེས་པར། །བྱམས་པའི་མཛའ་བར་འཆད་པ་
སོགས། ། བླུན་པོ་རྣམས་ལ་ལེགས་ལེགས་འདྲ། །མཁས་པས་
མཐོང་ན་བཞད་གད་གནས། །རྒྱུ་མཚན་ཅི་ཡི་ཕྱིར་ཞེ་ན། །སཾ་སྐྲྀ་ཏ་ཡི་སྒྲ་
དོན་ལ། །བཤད་དུ་མི་རུང་ཉིད་ཕྱིར་དང༌། །རྒྱ་སྐད་ཡིན་པར་མི་ཤེས་
99

ས་སྐྱ་པཎ་ཆེན་གྱིས་མཛད།
པར།།།བོད་སྐད་ཡིན་པར་བཤད་ཕྱིར་རོ། །དེས་ན་དེ་འདྲའི་བཤད་པ་
ཀུན།།བོད་ཀྱི་བླུན་པོས་སྦྱར་བས་ན།།མཁས་པ་རྣམས་ཀྱིས་དོར་བར་
བྱ། །དེ་བཞིན་གཤེགས་པའི་བཤད་པ་ནི།།དེ་ཉིད་རྟོགས་པར་འཆད་པ་
དང༌། །དགྲ་བཅོམ་སྒྲ་དོན་མཆོད་འོས་དང༌། །རྒྱལ་པོའི་བཤད་པ་གསལ་
བ་དང༌། །གཟོད་པའི་བཤད་པ་མི་འབྱེད་དང༌། །ཕུང་པོ་ཕྲག་པར་འཆད་
པ་དང་། །ཁམས་ལ་དབྱིངས་སུ་འཆད་པ་དང༌། །བཅོམ་པ་སྐལ་བར་
འཆད་པ་དང་། །སྦྱང་དཀའ་ཐུབ་དཀར་འཆད་པ་དང༌། །བག་ཆགས་
གནས་སུ་འཆད་པ་དང༌། །ཤཱཀྱ་ཕོད་པར་འཆད་པ་སོགས། ། བོད་ལ་ཅུང་
ཟད་མི་བདེ་ཡང༌།།།ལེགས་པར་སྦྱར་བའི་སྒྲ་དག་ལ། །ཤིན་ཏུ་འཐད་
ཕྱིར་མཁས་པས་བླང༌། །སངས་རྒྱས་གསུང་རབ་དྲི་མ་མེད། །བསྡུ་བ་དང་
པོ་བྱས་པའི་རྗེས༌། །བསྟན་པ་དག་པར་གནས་པ་ན། །ཡངས་པ་ཅན་གྱི་
དགེ་སློང་གིས། །སངས་རྒྱས་བསྟན་དང་འགལ་བ་ཡི། །མི་རུང་བ་ཡི་གཞི་
བཅུ་བྱས། །དེ་ལ་འཕགས་པ་བདུན་བརྒྱ་ཡིས། །ཆོས་ལོག་ལེགས་པར་
སུན་དབྱུང་ཕྱིར།།།བསྡུ་བ་གཉིས་པ་མཛད་ཅེས་གྲག །དེ་ལྟར་དག་པར་
བྱས་པའི་རྗེས། །ལྷ་ཆེན་ཞེས་བྱའི་དགེ་སློང་ཞིག །བསྟན་པ་འདི་ཡི་ཆོམ་
རྐུན་བྱུང་།།།དེ་ཡིས་རང་གི་ཕ་མ་བསད། །སློབ་དཔོན་ཡིན་པའི་དགྲ་
བཅོམ་བཀྲོངས། །མཁན་སློབ་མེད་པའི་དགེ་སློང་བྱས། །ཕྱི་ནས་དགོན་
པར་བསྡད་ནས་ནི། །སྦྱིན་བདག་རྣམས་ཀྱི་དད་རྫས་ཟོས། །བླུན་པོ་
རྣམས་ཀྱི་མཁན་སློབ་བྱས། །བླུན་པོ་ལོངས་སྤྱོད་ཅན་རྣམས་ཀྱིས།།ཕུལ་
བའི་ཟས་ནོར་ཆར་བཞིན་བབས། །སྐལ་མེད་དད་ཅན་འདུས་པ་ཡི། །
100

སྡོམ་པ་གསུམ་གྱི་རབ་དབྱེ།
དགེ་འདུན་འབུམ་ཕྲག་དུ་མས་བསྐོར། །དེ་ནས་བརྫུན་རླབས་ཆེན་པོ་དེ། །
དགྲ་བཅོམ་ཡིན་པར་ཁས་བླངས་སོ། །འཁོར་གྱིས་རྫུ་འཕྲུལ་ཞུས་པ་ན། །
རྫུ་འཕྲུལ་ཐོ་རངས་ཉམས་ཞེས་ཟེར། ། རང་གི་སྡིག་པ་དྲན་པ་ཡིས། །སྨེ་
སྔགས་ཆེན་པོ་བཏོན་པ་ལ། །སྡུག་བསྔལ་བདེན་པ་བོས་ཞེས་བསྒྲགས། །
དེ་ལ་སོགས་པའི་བརྫུན་ཚིག་གིས། །ཚོགས་པ་རྣམས་ཀྱི་མགོ་བོ་བསྐོར། །
འཕགས་པ་རྣམས་ལ་འབུལ་རྒྱུ་ཡི། །དད་རྫས་རྣམས་ཀྱང་དེ་ལ་འགྱུར། །
རབ་བྱུང་བླུན་པོ་ཕལ་ཆེར་གྱིས། །དགྲ་བཅོམ་བོར་ནས་དེ་ལ་འདུས། །
སངས་རྒྱས་མྱ་ངན་འདས་འོག་ཏུ། །སོ་སོ་སྐྱེ་བོས་འཁོར་བསྡུས་པ། །དེ་
ལས་མང་བ་མེད་ཅེས་གྲག །དེ་ཡི་ཆོས་ལོག་བཤད་པ་ཡི། །རྗེས་སུ་
སློབ་མ་རྣམས་འབྲངས་ནས། །འཁྲུལ་པའི་གྲུབ་མཐའ་དུ་མ་བྱུང༌། །ལྷ་
ཆེན་བླུན་པོ་དེ་ཤི་ནས། །སེམས་ཅན་དམྱལ་བར་གྱུར་ཅེས་གྲག །དེ་ཡི་
ལོག་པའི་ཆོས་དེ་དག །དགྲ་བཅོམ་རྣམས་ཀྱིས་སུན་ཕྱུང་ནས། །བསྡུ་བ་
གསུམ་པ་བྱས་ཞེས་ཐོས། འོན་ཀྱང་དེ་ཡི་ལེ་ལན་གྱིས།།།སྡེ་པ་བཅོ་
བརྒྱད་རྣམས་ལ་ཡང༌། །ཅུང་ཟད་བསླད་པ་ཡོད་ཅེས་ཟེར། །མཁས་པའི་
གཙུག་རྒྱན་དབྱིག་གཉེན་གྱིས། །ཡང་དག་བསྡུས་པའི་གཞི་ཉམས་ཕྱིར། །
མཐའ་དག་མིན་པར་རྟོགས་པ་ཡིན། །ཞེས་གསུངས་པ་ཡང་དེ་ལ་
དགོངས། །དེ་ནི་ཉན་ཐོས་རྣམས་ཀྱི་ཡིན། །ཐེག་པ་ཆེན་པོའི་བསྟན་པ་ནི། །
ཤིན་ཏུ་དར་བར་གྱུར་པའི་ཚེ། །ཉི་མ་བསྒྲུབས་པའི་མུ་སྟེགས་བྱེད། །སྤྱང་
པོ་ཉི་མའི་དངོས་གྲུབ་ཀྱིས། །གཙུག་ལག་ཁང་རྣམས་བསྲེགས་པའི་ཚེ། །
དམ་ཆོས་མངོན་པ་ལ་སོགས་པ། །སྡེ་སྣོད་ཕལ་ཆེར་བསྲེགས་ཞེས་གྲག །
101

ས་སྐྱ་པཎ་ཆེན་གྱིས་མཛད།
དེ་ནས་འཕགས་པ་ཐོགས་མེད་ཀྱིས། །མི་ཕམ་མགོན་ལས་གསན་ནས་ནི། །
དེ་ཡི་གཞུང་ལུགས་དར་བར་མཛད། །དེ་ཡི་རྗེས་ལ་མཁས༌པ༌དང༌། །
བླུན་པོ་རྣམས་ཀྱི་བྱེ་བྲག་གིས། །བསྟན་པའི་འཕེལ་འགྲིབ་དུ་མ་བྱུང༌། །
ཕྱི་ནས་གངས་རིའི་ཁྲོད་འདི་རུ། །སངས་རྒྱས་བསྟན་པ་ལེགས་པར་
བསྒྱུར། །དེ་ནས་བསྟན་པ་དར་བའི་ཚེ། །རྒྱལ་པོ་དར་མས་བསྟན་
པ་བསྣུབས། །དེ་རྗེས་ཆོས་ལོག་དུ་མ་འཕེལ། །དེ་ཚེ་བླ་མ་ཡེ་ཤེས་འོད། །
ཆོས་རྒྱལ་དེ་ཡིས་སྐྱེས་བུ་མཆོག །རིན་ཆེན་བཟང་པོ་ཁ་ཆེར་བརྫངས། །
འཇམ་པའི་དབྱངས་ཀྱིས་བྱིན་བརླབས་པའི། །མཁས་པ་དེ་ཡིས་སྔོན་མེད་
པའི། །ཆོས་རྣམས་ཕལ་ཆེར་བསྒྱུར་ཅིང་ཞུས། །ཆོས་དང་ཆོས་མིན་རྣམ་
འབྱེད་པ།།།ཞེས་བྱའི་བསྟན་བཅོས་མཛད་ནས་ནི། །ཆོས་ལོག་ཐམས་
ཅད་ནུབ་པར་མཛད། །དེ་ཡི་སློབ་མ་ཞི་བ་འོད། །དེས་ཀྱང་སྔགས་ལོག་
སུན་འབྱིན་པ། །ཞེས་བྱའི་བསྟན་བཅོས་མཛད་ཅེས་ཟེར། །དེ་དག་འདས་
པའི་འོག་ཏུ་ཡང༌། །ཆོས་ལོག་འགའ་ཞིག་འཕེལ་བའི་རྒྱུས། །ལྷས་བཙས་
ཞེས་བྱའི་ལོ་ཙཱ་བ། །དེས་ཀྱང་ཆོས་ལོག་སུན་འབྱིན་པ། །ཞེས་བྱའི་
བསྟན་བཅོས་མཛད་ནས་ནི། །ཆོས་དང་ཆོས་མིན་རྣམ་པར་ཕྱེ། །
དེ་ནས་ཆོས་རྗེ་ས་སྐྱ་པ། །ཆེན་པོ་བཞུགས་པ་ཡན་ཆད་དུ། །ཆོས་ལོག་
སྤྱོད་པ་ཉུང་ཞེས་ཐོས། །ཕྱི་ནས་ཕག་མོའི་བྱིན་རླབས་དང༌། །སེམས་
བསྐྱེད་རྨི་ལམ་མ་ལ་སོགས། །ཡི་དམ་བསྒོམ་པ་དཀྲོངས་བསྐྱེད་དང༌། །
དཀར་པོ་ཆིག་ཐུབ་ལ་སོགས་པ། །སངས་རྒྱས་བསྟན་དང་འགལ་བ་ཡི། །
ཆོས་ལོག་དུ་མ་དེང་སང་འཕེལ། །མཁས་རྣམས་འདི་ལ་མི་དགྱེས་ཀྱང༌།
102

སྡོམ་པ་གསུམ་གྱི་རབ་དབྱེ།
དུས་ཀྱི་ཤུགས་ཀྱིས་བཟློག་མ་ནུས། །བླུན་པོ་སྦྱངས་པ་ཆུང་བ་རྣམས། །
འདི་འདྲ་སྤྱོད་པ་བདེན་མོད་ཀྱི། །མཁས་པ་སྦྱངས་པར་རློམ་པ་ཡང། །རི་
བོང་ཅལ་བཞིན་འདི་ལ་སྤྱོད། །འདི་འདྲའི་རིགས་ཅན་འཕེལ་གྱུར་ན། །
སངས་རྒྱས་བསྟན་ལ་གནོད་མི་གནོད། །མཁས་པ་རྣམས་ཀྱིས་དཔྱོད་ལ་
སྨྲོས།།།གལ་ཏེ་འདི་འདྲའི་ཆོས་ལོག་གིས། །སངས་རྒྱས་བསྟན་ལ་མི་
གནོད་ན། །མུ་སྟེགས་སོགས་ཀྱི་ཆོས་ལོག་ཀྱང་། །སངས་རྒྱས་བསྟན་
ལ་ཅི་སྟེ་གནོད། །ཆོས་ལོག་གཞན་གྱིས་གནོད་ན་ནི། །འདི་དག་གིས་
ཀྱང་མི་གནོད་དམ།།།གནོད་ཀྱང་སུན་འབྱིན་མི་འཐད་ན།།།མུ་སྟེགས་
བྱེད་དང་ཉན་ཐོས་སོགས། །འདི་ལའང་སུན་དབྱུང་ཅི་སྟེ་བྱ། །འདི་དག་
བསྟན་ལ་གནོད་པའི་ཕྱིར། །མཁས་རྣམས་སུན་འབྱིན་མཛད་ན་ནི། །
བསྟན་ལ་གནོད་པའི་ཆོས་ལོག་ཀྱང༌། །མཁས་པ་རྣམས་ཀྱིས་སུན་ཕྱུངས་
ཤིག །ཅི་སླད་ཅེ་ན་རྒྱལ་བ་ཡིས།།།རིན་ཆེན་ཆོས་ཀྱང་དཀོན་ལ་ནི། །
རྟག་ཏུ་འཚེ་བ་མང་ཞེས་གསུང། །འདི་ལ་བསམས་ལ་མཁས་རྣམས་ཀྱིས། །
རྟག་ཏུ་བསྟན་པའི་བྱི་དོར་བྱ། །ཉི་མ་གཅིག་གི་བཟའ་བཏུང༌ལའང༌། །
བཟང་ངན་རྟོག་དཔྱོད་སྣ་ཚོགས་གཏོང་། །གོས་དང་མཁར་ལྷན་ལ་
སོགས་པའི། །བྱ་བ་གང་ལའང་ལེགས་ཉེས་དང༌། །བཟང་ངན་མཁས་
དང་མི་མཁས་ཞེས། །བླང་དོར་རྟོག་དཔྱོད་སྣ་ཚོགས་བྱེད།།རྟ་དང་ནོར་
བུ་ལ་སོགས་པ། །ཅུང་ཟད་ཙམ་གྱི་ཉོ་ཚོང་ལའང༌། །ཀུན་ལ་འདྲི་ཞིང་
བརྟགས་ནས་དཔྱོད། །ཚེ་འདིའི་བྱ་བ་ཅུང་ཟད་ལའང༌། །དེ་འདྲའི་འབད་
པ་བྱེད་པ་མཐོང༌།།སྐྱེ་བ་གཏན་གྱི་ལེགས་ཉེས་ནི། །དམ་པའི་ཆོས་ལ་
103

ས་སྐྱ་པཎ་ཆེན་གྱིས་མཛད།
རག་ལས་ཀྱང༌། །ཆོས་འདི་ཁྱི་ཡི་ཟས་བཞིན་དུ། །བཟང་ངན་གང་དུའང་
མི་དཔྱོད་པར།།གང་ཕྲད་དེ་ལ་གུས་པར་འཛིན། །ཉིན་གཅིག་གི་ནི་སྐྱེལ་
མའམ། །ཚེ་གཅིག་གི་ནི་གཉེན་འབྲེལ༌ལའང༌། །འབད་དེ་བརྟགས་ནས་
ལེན་པ་མཐོང༌།།།དེང་ནས་བརྩམས་ཏེ་རྫོགས་པ་ཡི། །སངས་རྒྱས་མ་
ཐོབ་བར་གྱི་དོན། །བླ་མ་མཆོག་ལ་རག་ལས་མོད། །འོན་ཀྱང་རྟོག་དཔྱོད་
མི་བྱེད་པར། །ཚོང་འདུས་ངན་པའི་ཟོང་བཞིན་དུ། །སུ་ཕྲད་རྣམས་ལས་
ལེན་པ་མཐོང༌། །ཀྱེ་མ་སྙིགས་མའི་དུས་འདི་མཚར། །འབད་མི་དགོས་
ལ་འབད་པ་བྱེད། །འབད་དགོས་ཆོས་དང་བླ་མ་ནི། །ཅི་ཡང་རུང་བས་
ཚིམ༌པར༌སྣང༌། །བདག༌ནི་སེམས་ཅན་ཀུན་ལ་བྱམས། །གང་ཟག་ཀུན་
ལ་བདག་མི་སྨོད། །བརྒྱ་ལ་མཉམ་པར་མ་བཞག་པས། །སྨད་པ་སྲིད་
ནའང་སྡིག་དེ་བཤགས། །དམ་ཆོས་འཁྲུལ་དང་མ་འཁྲུལ་པ།།།སྐྱེ་བ་
གཏན་གྱི་གྲོས་ཡིན་པས། །འདི་ཡི་ལེགས་ཉེས་དཔྱོད་པ་ལ། །སྡང་ཞེས་
སྨྲ་ན་རང་སྐྱོན་ཡིན། །ཀླུ་སྒྲུབ་དང་ནི་དབྱིག་གཉེན་དང༌། །ཕྱོགས་ཀྱི་གླང་
པོ་ཆོས་གྲགས་སོགས།།མཁས་པ་ཀུན་གྱིས་རང་གཞན་གྱི། །ཆོས་ལོག་
ཐམས་ཅད་སུན་ཕྱུང་བ། །དེ་ལའང་སྡང་ཞེས་ཟེར་རམ་ཅི། །རྫོགས་པའི་
སངས་རྒྱས་ཀུན་གྱིས་ཀྱང༌། །བདུད་དང་མུ་སྟེགས་སུན་ཕྱུང་བ། །དེ་ཡང་
ཕྲག་དོག་ཉིད་འགྱུར་རམ། །མཁས་རྣམས་བླུན་པོའི་ལོང་ཁྲིད་ཡིན། །
ནོར་བའི་ཆོས་དང་མ་ནོར་བའི། །ལོང་ཁྲིད་ལེགས་པར་བྱས་པ་ལ། །
སྡང་ཞེས་སྨྲ་ན་ད་སླན་ཆད། །སངས་རྒྱས་བསྟན་པ་ཇི་ལྟར་བསྲུང༌། །ལོང་
ཁྲིད་རྣམས་ཀྱིས་ལོང་བ་ལ། །གཡང༌ས༌བཀག་ཅིང༌ལམ་བཟང་པོར། །
104

སྡོམ་པ་གསུམ་གྱི་རབ་དབྱེ།
ཁྲིད་པའང་ཕྲག་དོག་ཡིན་ནམ་ཅི། །འོ་ན་ལོང་བ་ཇི་ལྟར་བཀྲི། །ནད་པ་
ལ་ནི་གནོད་པ་ཡི།།།ཁ་ཟས་སྤོངས་ཤིག་ཕན་པ་བསྟེན། །དེ་སྐད་སྨན་
པས་སྨྲ་ན་ཡང༌། །སྡང་དང་ཕྲག་དོག་འགྱུར་ན་ནི། །འོ་ན་ནད་པ་ཇི་ལྟར་
གསོ། །ཆོས་ལོག་པ་དང་མ་ལོག་པའི། །རྣམ་པར་དབྱེ་བ་བྱས་པ་ལ། །
སྡང་དང་ཕྲག་དོག་ཡིན་ཟེར་ན། །འོ་ན་འཁོར་བའི་རྒྱ་མཚོ་ལས། །སེམས་
ཅན་རྣམས་ནི་ཇི་ལྟར་བསྒྲལ། །སངས་རྒྱས་འཇིག་རྟེན་བྱོན་པ་དང་། །
མཁས་རྣམས་བཤད་པ་བྱེད་པ་ལ། །འབྲས་བུ་རྣམ་གསུམ་འབྱུང་བ་འདི། །
སངས་རྒྱས་བསྟན་པའི་སྤྱི་ལུགས་ཡིན། །མ་ཁོལ་གྱིས་ཀྱང་འདི་སྐད་
གསུངས། །།དཔའ་བོ་ཁྱོད་ཀྱི་བསྟན་པ་ནི། །མུ་སྟེགས་ཐམས་ཅད་སྐྲག་
མཛད་ཅིང༌། །བདུད་ནི་སེམས་ཁོང་ཆུད་མཛད་ལ། །ལྷ་དང་མི་རྣམས་
དབུགས་ཀྱང་འབྱིན། །ཞེས་གསུངས་དེང༌སང༌འདི༌་ན༌ཡང༌། །མཁས་པ་
རྣམས་ཀྱིས་ཆོས་བཤད་ན། །ཆོས་ལོག་སྤྱོད་པ་ཕམ་བྱེད་ཅིང༌། །བདུད་
རིགས་ཐམས་ཅད་ཡི་མུག་འགྱུར། །མཁས་པ་ཐམས་ཅད་དགའ་བར་
བྱེད། །འདི་འདྲས་བསྟན་པ་འཛིན་པར་ནུས། །འདི་ལས་བཟློག་པ་བྱུང་
གྱུར་ན། །བསྟན་ལ་གནོད་པར་ཤེས་པར་གྱིས། །བདག་ཀྱང་རྡོ་རྗེ་ཕག་མོ་
ཡི། །བྱིན་རླབས་ཙམ་རེ་བྱས་པ་ལ། །དཀར་པོ་ཆིག་ཐུབ་བསྟན་ནས་ཀྱང༌། །
མྱོང་བ་ཅུང་ཟད་སྐྱེས་པ་ལ། །མཐོང་ལམ་དུ་ནི་ངོ་སྤྲད་ནས། །རྩོལ་བསྒྲུབ་
མེད་པའི་དོན་བསྟན་ན། །ཚོགས་པའང་འདི་བས་མང་བ་འདུ། །ལོངས་
སྤྱོད་འབུལ་བའང་མང་བར་འགྱུར། །བླུན་པོ་རྣམས་ཀྱི་བསམ་པ་ལའང༌། །
སངས་རྒྱས་ལྟ་བུར་མོས་པ་སྐྱེ། །ཆོས་ཀྱི་གནད་རྣམས་མི་ཤེས་པའི། །སྡེ་
105

ས་སྐྱ་པཎ་ཆེན་གྱིས་མཛད།
སྣོད་འཛིན་པར་རློམ་པ་ཡང༌། །དེ་ལ་ལྷག་པར་དད་འགྱུར་བར། །བདག་
གིས་ལེགས་པར་གོ་མོད་ཀྱི། །འཁོར་དང་ཟང་ཟིང་བསྒྲུབ་པའི་ཕྱིར། །
བདག་གིས་སེམས་ཅན་བསྡུས་པ་མིན། །འོན་ཀྱང་སངས་རྒྱས་བསྟན་པ་
ལ།།།ཕན་པར་བསམས་ནས་བཤད་པ་ཡིན། །སངས་རྒྱས་བསྟན་པ་
བཞིན་བསྒྲུབས་ན། །སངས་རྒྱས་བསྟན་ལ་ཕན་པར་བསམས། །མུ་
སྟེགས་བྱེད་དང་ཉན་ཐོས་དང༌། །ཐེག་པ་ཆེན་པོ་འགའ་ཞིག་ལའང༌། །
འཁྲུལ་པ་ཡོད་མོད་མཁས་རྣམས་ཀྱིས། །སུན་ཕྱུང་ཕྱིར་ན་འདིར་མ་
བཤད། །དེང་སང་གངས་རིའི་ཁྲོད་འདི་ན། །རིགས་པས་བསྒྲུབ་པར་མི་
ནུས་ཤིང༌། །སངས་རྒྱས་བསྟན་དང་འགལ་བ་ཡི། །འཁྲུལ་པ་གསར་པ་དུ་
མ་བྱུང༌། །རྡོ་རྗེ་ཐེག་པའི་གནད་འཆུགས་པས། །རྒྱུད་སྡེ་རྣམས་དང་གྲུབ་
ཐོབ་ཀྱི། །དགོངས་པ་རྣམས་དང་འགལ་བའི་གནད། །དཔག་མེད་ཡོད་
མོད་གསང་སྔགས་ཉིད། །ཡིན་ཕྱིར་ཁོ་བོས་གཞན་དུ་བཤད། །འདི་ནི་
ཀུན་ལ་བཤད་རུང་བའི། །འཁྲུལ་པ་རགས་རིམ་ཅི་རིགས་པ། །འཕེལ་ན་
བསྟན་ལ་གནོད་མཐོང་ནས། །ཆེ་ལོང་ཙམ་ཞིག་བཤད་པ་ཡིན། །ད་དུང་
འཁྲུལ་པའི་རྣམ་གཞག་ནི། །སྐྱོན་ཅན་དཔག་མེད་སྣང་ན་ཡང༌།།གཞུང་
མངས་དོགས་པས་རེ་ཞིག་གཞག །གལ་ཏེ་ལུང་དང་རིགས་པའི་གནད། །
ཤེས་པའི་བློ་ཅན་རྣམས་ཀྱིས་དེ།།ལེགས་པར་དཔྱོད་ལ་དགག་བསྒྲུབ་
གྱིས། །སངས་རྒྱས་བསྟན་དང་ཕྲད༌དཀའ་ཞིང༌། །དལ་བ་འབྱོར་པའང་
རྙེད་དཀའ་བས། །མཁས་པ་རྣམས་ཀྱིས་ལེགས་རྟོགས་ལ། །གཟུ་བོར་
གནས་པའི་བློ་ཡིས་དཔྱོད། །བདག་གིས་སྒྲ་དང་ཚད་མ་བསླབས། །ཚིག་
106

སྡོམ་པ་གསུམ་གྱི་རབ་དབྱེ།
གི་སྡེབ་སྦྱོར་རྣམས་ཀྱང་ཤེས། །རྒྱན་དང་མངོན་བརྗོད་ཕལ་ཆེར་གོ།
འདུལ་བ་དང་ནི་མངོན་པ་དང༌། །ཕ་རོལ་ཕྱིན་པའང་ཕལ་ཆེར་ཐོས། །
གསང་སྔགས་རྒྱུད་སྡེ་བཞི་པོ་ཡང༌། །ཉན་བཤད་ཡོད་པ་ཕལ་ཆེར་ཐོས། །
ཐོས་པ་དེ་དག་ཐམས་ཅད་ཀྱང༌། །མིང་རྐྱང་ཙམ་དུ་མ་བཞག་གོ །བྱེ་བྲག་
སྨྲ་དང་མདོ་སྡེ་པ། །སེམས་ཙམ་དང་ནི་དབུ་མ་ཡི། །གདམས་ངག་ཇི་སྙེད་
ཕལ་ཆེར་ཐོས། །དེང་སང་བོད་ལ་གྲགས་པ་ཡི། །ཞི་བྱེད་རྫོགས་ཆེན་
གཅོད་ལ་སོགས། །སྐབས་བརྒྱད་ཅིག་ཅར་བསྒོམ་པ་དང༌། །ཕ་རོལ་ཕྱིན་
པའི་བློ་སྦྱོང་དང༌། །བཀའ་གདམས་གདམས་ངག་ལུགས་གཉིས་དང༌། །
ས་ར་ཧ་དང་ཏེ་ལོ་པ། །ནག་པོ་སྤྱོད་པའི་དོ་ཧ་དང༌། །རྣལ་འབྱོར་དབང་
ཕྱུག་བིརླ་པའི། །དོ་ཧ་སེང་གེ་ཞེས་བྱ་སོགས། །དོ་ཧའི་བྱེ་བྲག་དུ་མ་ཐོས།།
རིམ་ལྔ་སྟན་ཐོག་གཅིག་པ་དང༌། །ནཱ་རོ་ཆོས་དྲུག་ལུགས་གསུམ་དང༌། །
གསང་བ་འདུས་པ་ཡེ་ཤེས་ཞབས། ། དེ་བཞིན་འཕགས་སྐོར་གདམས་
ངག་དང་། །དགྱེས་པ་རྡོ་རྗེ་སྙིང་པོའི་སྐོར། །གཤིན་རྗེ་གཤེད་དང་
འཇིགས་བྱེད་སོགས། །དེ་ཡི་གདམས་ངག་གསར་རྙིང་དང༌། །འཁོར་ལོ་
སྡོམ་པའི་གདམས་ངག་དང༌། །དུས་ཀྱི་འཁོར་ལོའི་སྦྱོར་དྲུག་སོགས། །
མཚན་བརྗོད་བཤད་པ་ལུགས་དྲུག་དང༌། །འཆི་མེད་གྲུབ་པའི་གདམས་
ངག་དང༌། །ལམ་འབྲས་ལ་སོགས་ལམ་སྐོར་དགུ། །དེ་ལས་འཕྲོས་པ་དུ་
མ་དང༌། །གཞན་ཡང་བོད་དང་རྒྱ་གར་ལ། །དེང་སང་གྲགས་པ་ཕལ་མོ་
ཆེ། །བདག་གིས་འབད་དེ་ལེགས་པར་མཉན། །བསླབས་པ་དེ་དག་མིང་
རྐྱང་མིན། །དེ་ཕྱིར་ཆོས་རྣམས་ཕལ་ཆེར་ཐོས། །དེས་ན་བདག་ལ་ཕྱོགས་
107

ས་སྐྱ་པཎ་ཆེན་གྱིས་མཛད།
ལྷུང་མེད། །དེ་ཕྱིར་གཟུ་བོས་དཔྱད་པ་འདི། །བློ་ལྡན་རྣམས་ཀྱིས་འདི་
ལྟར་ཟུང༌།།།ཐུབ་པའི་བསྟན་པ་རིན་ཆེན་གཞལ་མེད་ཁང༌། །ལོག་ལྟའི་
མུན་ནག་ཚང་ཚིང་རྣམ་པར་བསལ། །བློ་གསལ་བློ་ཡི་པདྨ་ཁ་འབྱེད་པ། །
བསྟན་བཅོས་ཉི་མའི་སྣང་བ་དེང་འདིར་ཤར། །རྒྱལ་བ་ཀུན་གྱི་དགོངས་
པ་འདི་ཡིན་ཞེས། །འགྲོ་ལ་ཕན་པའི་བསམ་པས་བདག་གིས་བཤད། །
མཁས་པ་ཀུན་གྱི་དགོངས་པ་འདི་ཡིན་མོད། །ད་དུང་བླུན་པོ་རྣམས་ཀྱིས་
རྟོགས་པར་དཀའ། །ཀུན་དགའི་ཉི་མས་སངས་རྒྱས་བསྟན་པ་ཡི། །པདྨོ་
རྣམ་པར་ཕྱེ་བ་ལས་བྱུང་བའི། །དམ་པའི་སྦྲང་རྩིས་འགྲོ་བའི་བུང་བ་ཀུན། །
རྒྱུན་དུ་བདེ་བའི་དགའ་སྟོན་འགྱེད་པར་ཤོག །གང་གི་ཐུགས་བརྩེས་ཉེར་
བཟུང་ནས། །ལོག་པའི་ཆོས་རྣམས་སྤངས་ནས་ཀྱང་། །སངས་རྒྱས་
བསྟན་དང་ལེགས་སྤྲོད་པའི། །འཇམ་མགོན་བླ་མ་དེ་ལ་འདུད། །སྡོམ་པ་
གསུམ་གྱི་རབ་ཏུ་དབྱེ་བ་ཞེས་བྱ་བ། ཆོས་དང་ཆོས་མ་ཡིན་པ་རྣམ་པར་
འབྱེད་པའི་བསྟན་བཅོས། མང་དུ་ཐོས་པའི་ནོར་དང་ལྡན་པ། རིགས་པ་
དང་མི་རིགས་པ་དཔྱོད་པར་ནུས་པའི་བློ་གྲོས་ཅན། སྡེ་སྣོད་འཛིན་པ་
ཀུན་དགའ་རྒྱལ་མཚན་དཔལ་བཟང་པོས་སྦྱར་བ་རྫོགས་སོ།། །།བྱེ་བྲག་ཏུ་
གསང་སྔགས་ཀྱི་གནད་གཏན་ལ་དབབ་པ་གསང་ཆེན་ཡིན་པས་ཁོ་བོས་ལོགས་སུ་བཤད་པར་བལྟའོ།།
108

ལྟ་བ་འཁོར་འདས་དབྱེར་མེད།
༄༅། །ལྟ་བ་འཁོར་འདས་དབྱེར་མེད་ཀྱི་སྙིང་པོ་བསྡུས་
པ་སྐལ་བཟང་སྙིང་གི་བདུད་རྩི་ཞེས་
བྱ་བ་བཞུགས་སོ།།
འཇམ་དབྱངས་བླ་མ་ལ་ཕྱག་འཚལ་ལོ། །གནས་ལུགས་ཟབ་མོ་ལ་ལྟ་
བའི་བློ་གྲོས་སྩོལ། །དེ་ལ། དབུ་མ་པའི་སློབ་དཔོན་རྣམས་ཀྱིས།
ཀུན་རྫོ་བ་ཀྱི་འདོད་ཚུལ་མི་འདྲ་བ་དུ་མ་ཞིག་བཤད་པ། དེ་ཐམས་
ཅད་བསྡུ་ན། རགས་པ་ཕྱིའི་དབུ་མ་དང༌། ཕྲ་བ་ནང་གི་དབུ་མ་
གཉིས་སུ་འདུ། དང་པོ་ནི། དབུ་མ་ཐལ་འགྱུར་བའི་ལྟ་བ་སྒྲ་ཇི་
བཞིན་པ་ཁས་ལེན་པ་སྟེ། བསྟན་བཅོས་ཆེན་པོའི་གཞུང་འཆད་པ་
དང༌། རྩོད་པ་ཆེན་པོ་བྱུང་བའི་དུས་སུ་གྲུབ་མཐའ་འདི་བཟུང་ནས་
ཤག་བཀྱེ་བར་གསུངས་སོ། །གཉིས་པ་ནི། ཕྱི་རོལ་གྱི་སྣང་བ་
ཐམས་ཅད་སེམས་སུ་བསྒྲུབས། སེམས་དེ་ཉིད་ཀྱང་མཐར་སྤྲོས་བྲལ་
གྱི་ངང་དུ་འཇོག་པ་སྟེ། དབེན་པའི་གནས་སུ་རྣལ་འབྱོར་ཉམས་སུ་
ལེན་པ་ལ་འདི་ཉིད་གཙོ་བོར་བྱེད་པར་གསུངས་སོ། །དེ་ཡང༌།
བོ་རྗེས། ཕ་རོལ་རྒོལ་བ་བཟློག་པ་དང༌།བསྟན་བཅོས་ཆེན་
པོའི་གཞུང་དང་ནི། །རྩོད་པ་ཆེན་པོ་བྱུང་དུས་སུ། །རགས་པའི་
དབུ་མའི་གཞུང་སྨྲ་བྱ། །དེ་ཉིད་དོན་ལ་གཙོར་བྱེད་ཅིང༌། །རྣལ་
འབྱོར་ཉམས་སུ་ལེན་དུས་སུ། །ཕྲ་བའི་རྣལ་འབྱོར་བསྒོམ་པར་བྱ། །
109

ངག་དབང་ལེགས་པས་མཛད།
འདི་ནི་ཞལ་གྱི་གདམས་པ་ཡིན། །ཞེས་གསུངས། རྒྱས་པར་ནི་ཇོ་
བོ་ཉིད་ཀྱིས་དབུ་མ་རིན་པོ་ཆེའི་སྒྲོན་མ་ལས་བཤད་པའི་ལུང་ཁུངས་དང་
བཅས་ལེགས་བཤད་གོང་མའི་དགོངས་རྒྱན་ལས་འབྱུང་ངོ༌། །དེས་ན་
རང་ལུགས་ཀྱི་ལྟ་བ་འཁོར་འདས་དབྱེར་མེད་ནི་ལུགས་ཕྱི་མ་འདི་དང་
མཐུན་པར་གསུངས་སོ། །དེ་ཇི་ལྟར་བསྒོམ་པའི་ཚུལ་ནི། ཐོག
མར་ཁྲིད་ཡིག་རྣམས་ལས་ཇི་ལྟར་འབྱུང་བ་བཞིན་སྣང་སྲིད་འཁོར་འདས་
ཀྱིས་བསྡུས་པའི་ཆོས་ཐམས་ཅད་རང་སེམས་གཅིག་ཉིད་དེ་དང་དེར་ཤར་
བ་ཡིན་གྱི་སེམས་ལས་གཞན་པའི་ཆོས་ཅུང་ཟད་ཀྱང་མེད་པའི་ཚུལ་ལུང་
རིགས་མན་ངག་གསུམ་གྱིས་གཏན་ལ་འབེབས་ཚུལ་ལ། དང་པོ་ལུང་
ནི། མདོ་སྡེ་ས་བཅུ་པ་ལས། ཀྱེ་རྒྱལ་བའི་སྲས་ཁམས་གསུམ་པོ་
འདི་དག་ནི་སེམས་ཙམ་དུ་ཟད་དོ། །ཞེས་དང༌། རྡོ་རྗེ་གུར་ལས།
རིན་ཆེན་སེམས་ལས་ཕྱིར་གྱུར་པའི། །སངས་རྒྱས་མེད་ཅིང་གང་ཟག་
མེད། །རྣམ་པར་ཤེས་པའི་གནས་དོན་ནམ། །ཕྱི་རོལ་གྱུར་པ་ཅུང་
ཟད་མེད། །ཅེས་དང༌། ཚད་མ་རིགས་གཏེར་ལས། དོན་དུ་སྣང་
བ་བློ་ཉིད་ཡིན། །སྣང་བ་འདི་དག་ཕྱི་ན་མེད། །བག་ཆགས་
བརྟན་དང་མི་བརྟན་ལས།། །བདེན་དང་བརྫུན་པའི་རྣམ་བཞག་བྱེད། །
ཅེས་སོགས་ཤིན་ཏུ་མང་ངོ༌། །རིགས་པ་ནི། དངོས་གཅིག་ཡིད་ནི་
ཐ་དད་ཕྱིར། །དོན་མ་གྲུབ་པར་འདོད་པ་ཡིན། །ཞེས་པ་ལྟར་ཆུ་
ཕོར་གང་ལ་རིགས་དྲུག་གིས་མཐོང་སྣང་མི་འདྲ་བ་དྲུག་འབྱུང་བས་ཀྱང་
སྣང་བ་ཕྱི་དོན་དུ་བདེན་པར་མ་གྲུབ་པར་ཤེས་སོ། །སྣང་བ་ཕྱི་དོན་དུ་
110

ལྟ་བ་འཁོར་འདས་དབྱེར་མེད།
བདེན་པར་མ་གྲུབ་པ་མྱོང་བས་ཀྱང་གྲུབ་སྟེ། སྔོན་ལམ་འབྲས་པའི་
སྒོམ་ཆེན་ཞིག་རྩ་རླུང་གི་བྱེད་པ་ལ་བརྟེན་ནས་སྐོམ་པའི་ཉམས་བྱུང་བས།
ཆུ་འཐུང་འདོད་པ་ན། ཆུ་ར་དང༌། ཆུ་མིག་དང༌། གཙང་པོ་ནའང་
ཆུ་མི་སྣང་བས་ཐེ་ཚོམ་སྐྱེས་ཏེ། ཆོས་གོས་གཙང་པོ་ཕ་རིའི་ཤིང་སྡོང་
ཞིག་ལ་བཀལ་ཏེ། ལོག་ནས་ཉལ་བསྡད། ནང་པར་སྐོམ་པའི་ཉམས་
སངས༌པ༌ན༌བལྟས༌པས། ཆུ༌ར༌དང༌། ཆུ་མིག་དང༌། གཙང་པོ་རྣམས་
ན་ཆུ་རྒྱུན་པ་ལྟར་བབས་འདུག །ཆོས་གོས་ལེན་པ་ལ་ཀོ་བ་བཏང་
དགོས་པ་བྱུང་བ་དང༌། ཡང་རྒྱ་གར་དུ་རྒན་མོ་ཞིག་ལ་བུ་མ་ལ་ཤིན་ཏུ་
གུས་པ་ཞིག་ཡོད། དེ་ཡུལ་ཕྱོགས་གཞན་ཞིག་ཏུ་ཚོང་ལ་འགྲོ་བའི་ཚེ།
ཁོ་རང་གི་ཆུང་མ་ལ། ཨ་མ་ལ་ཁ་ཟས་གཙང་སྦྲ་དང་ལྡན་པ་བྱིན་ཅིག་
ཟེར་བ་སོགས་ཁ་ཏ་ཞིབ་རྒྱས་བྱས། བུ་བྱེས་སུ་ཡུན་རིང་འགོར་བའི་
ཚེ། མ་རྒན་མིག་ལ་རབ་རིབ་ཞུགས་ནས་འབྲས་ཆན་གྱི་ནང་ལ་སྐྲ་
ཤད་ཀྱིས་གང་བ་མཐོང་བའི་སྟོབས་ཀྱིས་མ་རྒན་ཕོ་བ་སྐྲན་ནད་ཀྱིས་ཟིན་
ནས་ཤིན་ཏུ་ཉམས་ཐག་པར་འདུག །དེ་ནས་བུ་སླེབས་པ་ན། ས་
མ་ཁྱོད་ལ་བསྙེན་བཀུར་བཟང་པོ་ཨི་བྱིན་སྨྲས་པ་ན། བུ་ཁྱེད་རང་
སོང་ནས་ཆུང་མས་ང་ལ་ཟ་མ་བཟང་པོ་ཡེ་མ་བྱིན། འབྲས་ཆན་དང་
སྤུ་ལུད་བསྲེས་ནས་བྱིན་པས་ངེད་ལ་ནད་འདི་བྱུང་སྨྲས་པས། བུས་
ཆུང་མ་ལ་འཐབས་པས། ཆུང་མས། ངས་ཟས་གཙང་སྦྲ་དང་ལྡན་
པ་ཁོ་ན་བྱིན་ཀྱང༌། མ་འདིའི་མིག་ལ་རབ་རིབ་ཞུགས་ཡོད་པ་འདྲ།
ཁྱེད་རང་གིས་ཟས་བྱིན་དང་སྨྲས་པས། བུས་འབྲས་ཆན་གཙང་སྦྲ་
111

ངག་དབང་ལེགས་པས་མཛད།
དང་ལྡན་པ་བྱིན་པ་ན། བུ་ཁྱོད་སྔོན༌ཆད༌ང༌ལ་ཤིན་ཏུ་གུས༌ཀྱང༌།
ད་ནི་ཁྱོད་ཀྱང་ཆུང་མའི་དབང་དུ་སོང་བ་འདྲ། འབྲས་ཆན་སྤུ་ལུད་
ཀྱིས་གང་འདུག་ཟེར་བས། བུས་མིག་ལ་རབ་རིབ་ཞུགས་ཡོད་པ་
ཤེས་ནས། ཨ་མ་ཁྱོད་རང་གི་མིག་ལ་ནད་བྱུང་བས་ལན། འབྲས་
ཆན་འདི་ཨ་མ་ཁྱོད་རང་གིས་ཉར་ཚགས་གྱིས་སྨྲས། སྨན་པ་བོས་
ནས་མིག་ནད་བཅོས་སུ་བཅུག །ད་འབྲས་ཆན་ལ་ལྟོས་དང་སྨྲས་པས།
སྤུ་ཉག་མ་གཅིག་ཀྱང་མི་འདུག་པས་མ་རྒན་གྱིས་མིག་ནད་ཀྱི་རྐྱེན་གྱིས་
ཡིན་པར་ངེས་ཤེས་སྙིང་ནས་སྐྱེས་ཏེ། ང་ལ་ཁོག་ཏུ་སྤུ་ཉག་མ་གཅིག་
ཀྱང་མ་སོང་ན་ནད་ཡོང་དོན་ཅི་ཡོད་སྙམ་ངེས་ཤེས་སྐྱེས་པས་ཁོག་པའི་
ནད་འཇའ་ཡལ་བ་བཞིན་སོང་བའི་ལོ་རྒྱུས་ལྟར་རོ། །བླ་མ་བརྒྱུད་
པས་རིམ་གྱིས་བསྟན་པའི་མན་ངག་ལས་འབྱུང་བ་ནི། སེམས་ལ་
གཉིད་རྫས་ནད་དང་གདོན་གྱིས་བསླད། །མིག་ཡོར་རབ་རིབ་མགལ་
མེ་མྱུར་འཁོར་བ། །།ཞེས་པ་ལྟར་རོ། །དེ་ལྟར་ལུང་རིགས་མན་
ངག་གསུམ་གྱིས་བསྟན་པའི་ཚུལ་ལ་ཞིབ་ཏུ་བསམ་མནོ་བྱས་པས།
ཞིག་ན་སྣང་བ་སེམས་སུ་རྟོགས་པ་འབྱུང་སྟེ། དཔེར་ན་ལན་ཚྭ་ཆུ་
ལ་ཐིམ་པ་ན། ཆུ་ལས་ཟུར་དུ་ལན་ཚྭ་ཕྱེ་རྒྱུ་མེད་པ་བཞིན་སེམས་ལས་
ཞན་པའི་ཆོས་གང་ཡང་མེད་པར་རྟོགས་ཤིང༌། ཐ་ན་རང་གི་ལུས་
ཀྱང་ཟུར་དུ་ཨི་ཡོད་མི་ཤེས་པའི་ཉམས་འབྱུང༌། དེ་ལ་སྣང་སེམས་
འདྲེས་པ་མཚན་ཉིད་པ་ནི་ས་བརྒྱད་མ་ཐོབ་ཀྱི་བར་མི་འབྱུང་བར་
གསུངས་པས། གོང་གི་དེ་སྣང་སེམས་འདྲེས་པ་དངོས་མ་ཡིན་ཀྱང༌།
112

ལྟ་བ་འཁོར་འདས་དབྱེར་མེད།
རྣལ་འབྱོར་པའི་གནས་སྐབས་ཀྱི་ཉམས་ཀྱི་འཆར་ཚུལ་ཙམ་མོ། །
འགའ་ཞིག་གིས། སྣང་བ་སེམས་སུ་བསྒྲུབས་པ་ནི་དབུ་མ་ཐལ་
འགྱུར་བའི་ལུགས་མ་ཡིན་ནོ། །ཞེས་ཟེར་བ་ནི་ཤིན་ཏུ་མི་འཐད་དེ།
ཀླུ་སྒྲུབ། འཕགས་པ་ལྷ། ཟླ་བ་གྲགས་པ་གསུམ་ཀས་སྣང་ང
སེམས་ཡིན་པར་གསུངས་པས། དེ་རྣམས་ཀྱིས་ཐལ་འགྱུར་བའི་ལྟ་བ་
མ་རྟོགས་ཞེས་སྨྲ་ཨི་ནུས་མཚར་ཆེའོ། །མཁས་མཆོག་མི་ཕམ་རྒྱ་
མཚོས་དབུ་མ་རྒྱན་འགྲེལ་དུ། སྣང་བ་སེམས་སུ་སྒྲུབ་པ་འདི་ནི།
ནང་པ་སངས་རྒྱས་པ་རྣམས་ཀྱི་གྲུབ་མཐའི་ཁྱད་ཆོས། དངོས་པོའི་
སྣང་ཚུལ་གྱི་ཡིན་ལུགས། སྒོམ་པའི་མན་ངག་གི་གནད་དམ་པ།
སྲིད་པའི་འཁྲུལ་འཁོར་འཇིག་པ་ལ་ཤན་པ་སྲོག་གི་གནད་ལ་མཁས་པ་
དང༌། ཤིང་མཁན་ཤིང་གི་གནད་ལ་མཁས་པ་ལ་སོགས་པ་ལྟ་བུ་ཡིན་
ལ། ཐབས་ཁྱད་པར་བས་ཟིན་ན་མཐར་ཐུག་རྡོ་རྗེ་ཐེག་པའི་སྐབས་སུའང་
མན་ངག་གནད་ཀྱི་སྙིང་པོའང་འདི་ཁོ་ནའོ། །ཞེས་གསུངས་པ་སོགས་
སྣང་བ་སེམས་སུ་སྒྲུབ་པ་ལ་བསྔགས་པ་ཤིན་ཏུ་མང་པོ་མཛད་འདུག །
སྣང་བ་སེམས་ཡིན་ཟེར་བ་དེའང༌། རང་སྣང་སེམས་ཡིན་ཟེར་བ་ཡིན་
གྱི་གཞན་སྣང་ནི་མ་ཡིན་ཏེ། ཐམས་ཅད་མཁྱེན་པ་དཀོན་མཆོག་ལྷུན་
གྲུབ་ཀྱིསཀྱིས། རང་སེམས་དུ་མར་སྣང་བའི་རང་གནས་སུ། །རང་
རིག་སྒྱུ་མའི་སྐྱེ་བུ་རང་ངོ་ཤེས། །རང་གཞན་འགག་མེད་རྟེན་འབྲེལ་
རང་ངོས་སྟོང༌། །རང་བྱུང་བརྗོད་མེད་དབྱིངས་ཀྱི་རང་ཞལ་ལྟོས། །
ཞེས་གསུངས་པའི་ཕྱིར་རོ། །དེ་ནས་སེམས་ལ་སེམས་ཀྱིས་ལྟ་བའི་
113

ངག་དབང་ལེགས་པས་མཛད
ཚུལ་གྱིས་བལྟས་པ་ན། གསལ་ལེ། ཧྲིག་གེ་བ་མ་འགག་པར་མྱོང་
བ་དེ་ཉིད་ལ་གསལ་བ་སེམས་ཀྱི་མཚན་ཉིད་ཅེས་བྱ། གསལ་ཙམ་དེ་
ཉིད་རང་གི་ངོ་བོའི་སྒོ་ནས་ཐོག་མར་སྐྱེ་བ་མེད་པས་སྐྱེ་བའི་རྒྱུས་སྟོང༌།
བར་དུ་གནས་པ་མེད་པས་གནས་པའི་ངོ་བོས་སྟོང༌། མཐར་འགག་པ་
མེད་པས་འགག་པའི་འབྲས་བུས་སྟོང༌། ཁ་དོག་དང་དབྱིབས་སུ་མ་
གྲུབ། ལུས་ཀྱི་ཕྱི་ནང་བར་གསུམ་གང་ན་ཡང་མི་གནས། གང་
ལྟར་བཙལ་ཡང་མི་རྙེད། ཅི་ལྟར་བརྟགས་ཀྱང་མ་གྲུབ་པ་དེ་ཉིད་ལ་
སྟོང་པ་སེམས་ཀྱི་རང་བཞིན་ཞེས་བྱ། དེ་ལྟར་རང་བཞིན་ཅིར་ཡང་མ་
གྲུབ་པའི་དུས་ཉིད་ན་རང་སྣང་གི་རྩལ་སྣ་ཚོགས་འགག་མེད་དུ་འཆར་
བས་གདོད་མ་ནས་མེད་མ་མྱོང༌། རང་སྣང་གི་རྩལ་སྣ་ཚོགས་འགག་
མེད་དུ་འཆར་བའི་དུས་ཉིད་ན་རང་བཞིན་ཅིར་ཡང་མ་གྲུབ་པས་གདོད་མ་
ནས་ཡོད་མ་མྱོང༌། གདོད་མ་ནས་ཡོད་མ་མྱོང་བའི་རང་བཞིན་སྟོང་པ་
དང༌། གདོད་མ་ནས་མེད་མ་མྱོང་བའི་མཚན་ཉིད་གསལ་བ་གཉིས་
གདོད་མ་ནས་འབྲལ་མ་མྱོང་བའི་རང་སྣང་དུ་གསལ་ལེ་བ། རང་སྟོང་
དུ་སང་ངེ་བ། རང་རིག་ཏུ་རྗེན་ནེ་བ། དེ་ཉིད་སོ་སོ་རང་གི་རིག་
པའི་ཡེ་ཤེས་ཀྱིས་ཉམས་སུ་མྱོང་བར་བྱ་བ་ཙམ་ལས་དོན་དམ་གཤིས་
ལུགས་ལ་ངོ་བོ་ངོས་བཟུང་མེད། བློས་བཟུང་དུ་མེད། ཚིག་གིས་
བརྗོད་དུ་མེད་ཀྱང༌།། ཐ་སྙད་ཀུན་རྫོབ་ཏུ་འཇིག་རྟེན་གྱི་རྨོངས་པ་
བསལ་པའི་ཕྱིར་གཉིས་མེད་ཅེས་བྱ། ཟུང་འཇུག་ཅེས་བྱ། བརྗོད་
བྲལ་ཞེས་བྱ། བཅོས་མིན་སེམས་ཀྱི་ངོ་བོ་ཞེས་བྱའོ། །དེ་ལྟ་བུའི་
114

ལྟ་བ་འཁོར་འདས་དབྱེར་མེད།
གནས་ལུགས་དེས་འཁོར་འདས་ཐམས་ཅད་ལ་ཁྱབ་ནས་ཡོད་ཀྱང་།
རང་ངོ་རང་གིས་མ་ཤེས་པ་རྣམས་ལ་འཁོར་བ་པ་ཞེས་བྱ། ཤེས་པ་
རྣམས་ལ་མྱ་ངན་ལས་འདས་པ་ཞེས་བྱ། འཁོར་འདས་ཞེས་པ་རྟོགས་
མ་རྟོགས་ཀྱི་ངོས་ནས་སོ་སོར་བཞག་པ་ཙམ་ཡིན་གྱི་གནས་ལུགས་རང་
ངོས་ནས་འཁོར་བ་ངན་པ་ཞིག་ལོགས་སུ་སྤང་རྒྱུ་མེད། མྱང་འདས་
བཟང་པོ་ཞིག་ལོགས་ནས་བསྒྲུབ་རྒྱུ་མེད། དེ་ལེགས་པར་རྟོགས་ན་
འཁོར་འདས་དབྱེར་མེད་ཀྱི་ལྟ་བ་རྟོགས་པ་ཞེས་བྱ་བ་ཡིན་ནོ། །མདོར་
ན༌རིག༌པ༌གསགསལ་སྟོང་འཛིན་མེད་དེ་ཉིད་ལས་གཡེངས་སུ་ནི་ནམ་ཡང་
མེད། བསྒོམ་རྒྱུ་ནི་ཅི་ཡང་མེད་པའི་ངང་ལ་རྩོལ་མེད་མ་བཅོས་ལྷུག་
པར་བཞག་སྟེ། ་རྗེ་བཙུན་རིན་པོ་ཆེ་གྲགས་པའི་མགུར་ལས།
སེམས་ཐོག་མར་སྐྱེ་བ་མེད་པ་ལ། །གནས་པ་དང་འགག་པ་ག་ལ་
སྲིད། །།སྐྱེ་འགག་མེད་པར་བསམ་པ་ཡང༌། །རྣམ་རྟོག་ཡིན་གྱིས་
ཞོག་ལ་ཐོངས། །བཞག་པ་རང་ཡང་ཞོག་ལས་མེད། །འཇོག་
རང་ཡང་རྣམ་རྟོག་ཡིན། །ཞེས་དང༌། མཐའ་བྲལ་ཞེས་བརྗོད་ཡུལ་
ལས་འདས། །དབུ་མ་སེམས་ཙམ་ལ་སོགས་པ། །ཚིག་ཏུ་བརྗོད་
པ་སྤྲོས་པ་ཡིན། །ཡིད་ལ་བསམ་པ་རྣམ་རྟོག་ཡིན། །རང་བྱུང་གི་
གནས་ལུགས་མ་རྟོགས་ཤིང་། །།འཛིན་མེད་ཀྱི་གདམས་ངག་མ་
གོམས་པས། །ཇི་ལྟར་བསམ་ཀྱང་འཛིན་པར་སོང༌། །འཛིན་མེད་
བསམ་ཀྱང༌འཛིན་པར་སོང༌། །གསལ་བ་མ་འགག་གི་སྟོང་པ་དེ། །
ཟུང་འཇུག་གི་གནས་ལུགས་ཡིན་པར་གོ །ཞེས་དང༌། རྗེ་ས་པཎ་
115

ངག་དབང་ལེགས་པས་མཛད།
གྱིས། ཡོད་དང་མེད་པ་ལ་སོགས་པ། །དངོས་པོའི་གནས་ལུགས་
དེ་ལ་མེད། །བསྒོམ་བྱ་སྒོམ་བྱེད་ལ་སོགས་པས། །བསྒོམ་པར་བྱ་
བ་ཡོད་མ་ཡིན། །སེམས་ལ་ངོ་བོ་མ་གྲུབ་པས། །སེམས་ཀྱི་ངོ་
སྤྲོད་ག་ལ་ཡོད། །ཚིག་གི་ཡུལ་ལས་འདས་པའི་ཕྱིར། །བརྗོད་
པར་བྱ་བ་ཅི་ཡང་མེད ། །ཅེས་གསུངས། མཉམ་བཞག་དེ་ལས་
ལངས་པ་ན། མིག་གི་ལམ་དུ་གཟུགས་གང་དང་གང་མཐོང་བ་ཐམས་
ཅད་སྣང་ཙམ་ཉིད་ནས་སྣང་སྟོང་འཁོར་འདས་དབྱེར་མེད། རྣ་བའི་
ཡུལ་དུ་སྒྲ་ཅི་དང་ཅི་གྲག་པ་ཐམས་ཅད་གྲགས་ཙམ་ཉིད་ནས་གྲགས་སྟོང་
འཁོར་འདས་དབྱེར་མེད། ཡིད་ཀྱི་ཡུལ་དུ་རྣམ་རྟོག་གང་དང་གང་
འགྱུ་བ་ཐམས་ཅད་འགྱུས་ཙམ་ཉིད་ནས་རིག་སྟོང་འཁོར་འདས་དབྱེར་
མེད་དེ། གང་ཤར་ཆོས་སྐུའི་ཡོ་ལངས། གང་སྣང་འཁོར་འདས་
དབྱེར་མེད་ཀྱི་རོལ་པར་ཤར་ནས་ཚོང་པ་གསེར་གླིང་དུ་ཕྱིན་པ་ལྟར་སྒོམ་
པར་བྱ་བ་ཟུར་ནས་བཙལ་མ་དགོས་པར་གང་ཤར་གང་སྣང་དེའི་སྟེང་དུ་
བཅས་བཅོས་མ་བྱས་པར་བཞག་པས་ཆོག་པ་འབྱུང༌། གོང་གི་སྣང་
གྲགས་རིག་གསུམ་འཁོར་འདས་དབྱེར་མེད་དུ་བསྟན་པ་དེ་ལ།
འགའ་རེས་དེ་ནི་སྒོམ་པ་ཡིན་གྱི། ལྟ་བ་མིན་ཟེར་བ་ནི་མི་འཐད་དེ།
རྗེ་བཙུན་ཆེན་པོས། ལྗོན་ཤིང་ཆེན་མོ་དང་། དག་ལྡན་གཉིས་ཀ་ལས།
ཆོས་ཅན་ལ་འཁོར་བ་དང༌། ཆོས་ཉིད་ལ་མྱང་འདས། དེ་གཉིས་
དབྱེར་མེད་པ་ལ་དབྱེར་མེད་དུ་བཞག་པ་དང༌། འཇམ་དབྱངས་དཀོན་
མཆོག་ལྷུན་གྲུབ་ཀྱིས། གང་དུའང་མ་གྲུབ་ཅིར་ཡང་སྣང་བའི་དངོས།
116

ལྟ་བ་འཁོར་འདས་དབྱེར་མེད།
དངོས་པོ་ཀུན་གྱི་རང་བཞིན་ཉམས་དགའི་ཆོས། །ཆོས་དང་ཆོས་ཅན་
གཉིས་སུ་མེད་པའི་དོན། །དོན་དམ་མཐའ་བྲལ་ལྟ་བ་རྟོགས་པར་
ཤོག །ཅེས་གསུངས་པ་སོགས་ལུང་མང་པོའི་དོན་ལ་དཔྱད་པས་
འཁོར་འདས་དབྱེར་མེད་ཀྱི་ལྟ་བ་ཡིན་པ་ལ་ཐེ་ཚོམ་མེད་དོ། །མདོར་
ན་གཞི་དུས་ཀྱི་ཆོས་སྐུ་སེམས་ཉིད་མ་བཅོས་གཉུག་མར་གནས་པ་
ལམ་དུས་ཀྱི་ཆོས་སྐུ་སེམས་ཉིད་མ་བཅོས་པར་བཞག་པའི་ཐབས་ཀྱིས་
ཉམས་སུ་བླངས་པས་འབྲས་དུས་ཀྱི་ཆོས་སྐུ་སེམས་ཉིད་མ་བཅོས་པའི་
རང་ངོ་རྗེན་པར་མཐོང་བ་ལ་སངས་རྒྱས་ཞེས་མིང་བཏགས་པ་ཡིན་གྱི།
སེམས་ལས་གཞན་པའི་སངས་རྒྱས་ཤིག་ག་ཤེད་ན་ཡོད་ན་རང་རེས་ལེན་
ཀྱང་མི་ཐུབ། བླངས་ཀྱང་འདྲེ་བར་དཀའ། མདོར་ན་རང་ངོ་རང་
གིས་མ་ཤེས་པ་ལ་སེམས་ཅན་དང༌རང་ངོ་རང་གིས་ཤེས་པ་ལ་། ་
སངས་རྒྱས་ཞེས་བཏགས་པར་ཤེས་པར་བྱའོ། །ལྟ་སྒོམ་སྤྱོད་གསུམ་
ཟེར་བའང་། གང་ཟག་གི་རྒྱུད ལ་སྤྱོད་ཚུལ་འདྲ་མིན་ལ་གནས་སྐབས་
སུ་མིང་ཐ་དད་བཏགས་པ་ཙམ་མ་གཏོགས་དོན་འཁོར་འདས་དབྱེར་མེད་
ཀྱི་ལྟ་བ་གཅིག་ཉིད་ཡིན་ཏེ། དེའང༌། བླ་མ་བརྒྱུད་པ་དང་བཅས་
པས་ཇི་ལྟར་ངོ་སྤྲད་པ་ལྟར། ཡུལ་སྣང་སེམས་སུ་ཐག་ཆོད།
སེམས་སྣང་ཙམ་དེའང་སྐྱུ་མར་ངོ་འཕྲོད། སྒྱུ་མ་དེའང་རྟེན་ཅིང་འབྲེལ་
བར་འབྱུང་བ་ཙམ་དུ་ཤེས། རྟེན་འབྲེལ་གྱི་དོན་བརྗོད་པའི་མཐའ་
ཐམས་ཅད་དང་བྲལ་བར་རྟོགས་ནས་གནས་ལུགས་ཟབ་མོའི་དོན་ལ་
གཞན་དྲིང་མི་འཇོག་པའི་ངེས་ཤེས་རྙེད་པ་ནི་ལྟ་བ། དེ་ཉིད་སྦྱོར་བའི་
117

ངག་དབང་ལེགས་པས་མཛད།
ཆོས་གསུམ་སྔོན་དུ་བཏང་ནས། དངོས་གཞིའི་ཆོས་གསུམ་གྱི་སྒོ་ནས་
ལྟ་བ་ཟབ་མོ་ལ་མཉམ་པར་བཞག །རྗེས་ཀྱི་ཆོས་གསུམ་གྱིས་མཐའ་
བརྒྱན་ནས་ཉམས་སུ་ལེན་པ་ནི་སྒོམ་པ། དུས་རྟག་ཏུ་ལྟ་བའི་དྲན་
ཤེས་ཀྱི་རང་ཚུགས་མ་ཤོར་བར་བྱས་ནས། ཕྱིའི་བར་ཆད་གདོན་
གསུམ། ནང་གི་བར་ཆད་ནད་གསུམ། གསང་བའི་བར་ཆད་ཉོན་
མོངས་པ་དུག་གསུམ། འཇིག་རྟེན་གྱི་ཆོས་བརྒྱད་སོགས་ཆགས་སྡང་
འཁྲུལ་རྟོག་མཐའ་དག་དང་བསྲེ་ཞིང་བསྒོམ་པས་བུད་ཤིང་ཇི་ཙམ་མང་ན་
མེ་སྟོབས་ཆེ་བ་བཞིན། རྐྱེན་ངན་ཁར་ཆད་སོགས་གཟུང་འཛིན་གྱི་
རྟོག་སྣང་ཇི་ཙམ་རྒོད་ཀྱང་ལྟ་བའི་རྩི་དང་མ་བྲལ་བར་བྱས་པས་འཁྱགས་
པའི་གོང་བུ་ཆུ་རུ་ཞུ་བ་བཞིན་དེ་ཐམས་ཅད་ཆོས་དབྱིངས་བདེ་བ་ཆེན་
པོའི་ཡོ་ལང་དུ་ངོ་འཕྲོད་ནས་ལྟ་བ་ལ་བོགས་ཆེར་ཐོན་པ་ནི་སྤྱོད་པ་ཡིན་
ནོ། །དེ་ལྟར་ལྟ་བ་ཟབ་མོ་ལ་ཉམས་མྱོང་ཕྱིན་ཅི་མ་ལོག་པ་རྒྱུད་ལ་
སྐྱེས་ན། ཉོན་མོངས་པ་ཐམས་ཅད་ཀྱི་མཉེན་པོར་འགྲོ་སྟེ། དེའང༌།
སྤྱིར་སྟོན་པ་ཐུགས་རྗེ་ཅན་གྱིས། འདོད་ཆགས་ཀྱི་གཉེན་པོར་མི་སྡུག་
པ། ཞེ་སྡང་གི་གཉེན་པོར་བྱམས་པའི་ཏིང་ངེ་འཛིན། གཏི་མུག་གི་
གཉེན་པོར་རྟེན་ཅིང་འབྲེལ་བར་འབྱུང་བ་ལུགས་འབྱུང་ལྡོག་ཏུ་སྒོམ་པ།
ང་རྒྱལ་གྱི་གཉེན་པོར་ཁམས་ཀྱི་རབ་དབྱེ། ཕྲག་དོག་གི་གཉེན་པོར་
བདག་གཞན་མཉམ་པ་སྒོམ་པ་སོགས་ཚུལ་དུ་མ་གསུངས་ཀྱང༌། མི་
སྡུག་པས་འདོད་ཆགས་ཁོ་ན་ལ་ཕན་གྱི། ཞེ་སྡང་ཞི་བར་མི་ནུས།
བྱམས་པས་ཞེ་སྡང་ཞི་ཡང༌། འདོད་ཆགས་ལ་མི་ཕན། ལྟ་བ་ཟབ་
118

ལྟ་བ་འཁོར་འདས་དབྱེར་མེད།
མོ་ལ་ངེས་ཤེས་བཅོས་མ་མ་ཡིན་པ་སྐྱེས་ན་ཉོན་མོངས་པ་ཐམས་ཅད་ཀྱི་
གཉེན་པོར་འགྱུར་ཏེ། དཔེར་ན་འཇིག་རྟེན་ན་སྨན་དཔའ་བོ་ཆིག་ཐུབ་
ཅེས་བྱ་བ་ནད་ཐམས་ཀྱི་གཉེན་པོར་འགྲོ་བ་ཞིག་ཡོད། དེ་བཞིན་དུ་
སྟོང་པ་ཉིད་ཀྱི་དོན་ཕྱི་ཅི་མ་ལོག་པར་རྟོགས་ན་ཉོན་མོངས་པ་ཐམས་ཅད་
ཀྱི་གཉེན་པོར་འགྱུར། ཀུན་མཁྱེན་ཆོས་ཀྱི་རྒྱལ་པོའི་ཞལ་སྔ་ནས།
མི་སྡུག་ཆུ་ཡིས་འདོད་ཆགས་དྲི་མ་འཁྲུད་ཀྱང་སྡང་བའི་བྲག་རི་བཤིགས་
མི་ནུས། །བྱམས་པའི་མེ་ཡིས་ཞེ་སྡང་ཚང་ཚིང་བསྲེགས་ཀྱང་ཆགས་
པའི་དྲི་མ་འཁྲུད་པ་མིན། །སྟོང་དང་རྟེན་འབྱུང་གཅིག་པར་རྟོགས་
པའི་མཚོན་གྱིས་སྐྱེ་བའི་འབྲས་བུ་དང་བཅས་པའི། །ལས་དང་ཉོན་
མོངས་ཡལ་འདབ་རྒྱས་པའི་བདག་ལྟའི་ལྗོན་ཤིང་རྩད་ནས་གཅོད་པར་
བྱེད། །ཅེས་གསུངས་པ་ལྟར་རོ། །ལམ་གྱི་ཆོས་ཐམས་ཅད་བསྡུ་ན་ཕ་
རོལ་ཏུ་ཕྱིན་པ་དྲུག་ལ་འདུ། དེའང༌། ལྟ་བའི་གནད་ཕྱིན་ཅི་མ་
ལོག་པར་རྟོགས་པའི་གང་ཟག་ཅིག་ལ་བདེ་བླག་ཏུ་འབྱུང་སྟེ། སྤྱོད་
འཇུག་ལས། གལ་ཏེ་འགྲོ་བ་དབུལ་བོར་བས། །ཞེས་པ་ནས།
དེ་དག་དོན་མེད་གྱི་ནར་འཁྱམས། །ཞེས་པའི་བར་ཤློ་ཀ་དགུའི་དོན་
ཕ་རོལ་ཏུ་ཕྱིན་པ་དྲུག་ཕྱི་ལུས་ངག་གི་སྟེང་ན་ཅིའང་མེད། ཕར་ཕྱིན་
དྲུག་ནང་སེམས་ཀྱི་སྟེང་ནས་ཚོལ་དགོས་ཏེ། དེའང༌གཏོང་
སེམས་སྙིང་ནས་བསྐྱེད་པ་སྦྱིན་པ། གནོད་སེམས་རྩད་ནས་བཅོམ་པ་
ཚུལ་ཁྲིམས། ཁྲོ་སེམས་རྩ་བ་ནས་བཅོམ་པ་བཟོད་པ། དགེ་ལ་
སྤྲོ་སེམས་སྙིང་ནས་སྐྱེས་པ་བརྩོན་འགྲུས། སེམས་རྩེ་གཅིག་ཏུ་གནས་
119

ངག་དབང་ལེགས་པས་མཛད།
པ་བསམ་གཏན། སེམས་ཀྱི་རང་བཞིན་ཤེས་པ་ཤེས་རབ་ཡིན་པས། དེ་དག་
ཀྱང་ལྟ་བ་རྣམ་པར་དག་པ་རྒྱུད་ལྡན་གྱི་གང་ཟག་ཞིག་ལ་འབྱུང་ངོ༌། །
ཇོ་བོ་རྗེ་དང༌། རྗེ་བཙུན་མི་ལ་རས་པ་གཉིས་ཀྱིས་ཀྱང་དེ་བཞིན་དུ་
གསུངས་སོ། །དེ་བཞིན་དུ། རྒྱལ་བ་ཡང་དགོན་པས། དགེ་
བའི་རང་བཞིན་ཤེས་པ་དགེ་བའི་མཆོག །མི་དགེ་བའི་རང་བཞིན་
ཤེས་པ་བཤགས་པའི་མཆོག །ཅེས་གསུངས་པ་ལྟར། དགེ་བའི་
རང་བཞིན་ཤེས་པ་ནི་ཟག་མེད་ཀྱི་དགེ་བ་ཡིན་པས་རྫོགས་པའི་བྱང་ཆུབ་
ཀྱི་རྒྱུར་འགྱུར། མི་དགེ་བའི་རང་བཞིན་ཤེས་པ་ནི་བཤགས་པའི་
མཆོག་ཡིན་ཏེ། ཐར་པ་ཆེན་པོ་ཕྱོགས་སུ་རྒྱས་པའི་མདོ་ལས།
གལ་ཏེ་འགྱོད་ཚངས་བྱེད་འདོད་ན། །དྲང་པོར་འདུག་ལ་ཡང་དག་
ལྟོས། །ཡང་དག་མཐོང་ན་རྣམ་པར་གྲོལ། །དེ་ནི་འགྱོད་ཚངས་
མཆོག་ཡིན་ནོ། །ཞེས་དང་། སློབ་དཔོན་ཨཱརྻ་དེ་ཝས། བསོད་ནམས་
ཆུང་བས་ཆོས་འདི་ལ། །ཐེ་ཚོམ་ཙམ་ཡང་ཟ་མི་འགྱུར། །ཐེ་ཚོམ་
ཙམ་ཞིག་ཟོས་པ་ན། །སྲིད་པ་ཧྲུལ་པོར་བྱེད་པར་འགྱུར། །ཞེས་
གསུངས་སོ། །འདི་དག་ཚུལ་བཞིན་རྒྱུད་ལ་སྐྱེ་བ་ལ། བསགས་
སྦྱངས་ལ་འབད་རྩོལ་དྲག་པོ་བྱེད་པ་དང༌། བླ་མ་སངས་རྒྱས་ཐམས་
ཅད་འདུས་པའི་ངོ་བོར་ཤེས་པར་བྱས་ནས་མོས་གུས་ཀྱི་གདུང་བ་དྲག་
པོས་གསོལ་བ་རྩེ་གཅིག་ཏུ་འདེབས་པ་གནད་དུ་ཆེ་སྟེ། བདེ་མཆོག་
གི་བཤད་རྒྱུད་རྣལ་འབྱོར་མ་ཀུན་ཏུ་སྤྱོད་པའི་རྒྱུད་ལས། གང་གི་དྲིན་
གྱིས་བདེ་ཆེན་ཉིད། །སྐད་ཅིག་ཉིད་ལ་འཆར་བ་གང༌། །བླ་མ་
120

ལྟ་བ་འཁོར་འདས་དབྱེར་མེད།
རིན་ཆེན་ལྟ་བུའི་སྐུ། །རྡོ་རྗེ་ཅན་ཞབས་པད་ལ་འདུད། །ཅེས་དང༌།
ཆོས་རྗེ་ས་སྐ་པཎྜི་ཏས། གང་གིས་གཡོ་མེད་ཁྱོད་བསྟེན་པ། །དེ་
ལ་དེ་མ་ཐག་བྱིན་རློབས། །སྐད་ཅིག་གཅིག་གིས་རྫོགས་སངས་རྒྱས། །
ཡང་ན་ཕུན་ཚོགས་ཐམས་ཅད་འགྲུབ། །ཅེས་དང༌། རྒྱུད་ལས།
གཡོ་མེད་མོས་གུས་ཟླ་དྲུག་གིས། །རྡོ་རྗེ་འཆང་གི་ས་ཐོབ་འགྱུར། །
ཞེས་དང༌། འབྲོམ་སྟོན་གྱིས་ཇོ་བོ་རྗེ་ལ། བདག་གིས་དེ་སྔར་བྱས་
པའི་ཆོས་རྣམས་ལམ་དུ་སོང་ངམ་མ་སོང་ཞུས་པས། ཁྱེད་ཀྱིས་བླ་མ་
སེ་བཙུན་གྱི་གཡོག་བྱས་པ་དེ་ལམ་དུ་སོང༌། གཞན་མ་སོང་གསུངས།
ཡང་འབྲོམ་གྱིས་ངེད་བོད་ལ་སྒོམ་བྱེད་པ་མང་པོ་ཡོད་ཀྱང༌། ཡོན་ཏན་
ཁྱད་པར་ཅན་སྐྱེས་པ་གཅིག་ཀྱང་མི་བདོག །དེ་ཅིས་ལན་ཞུས་པས།
ཐེག་ཆེན་གྱི་ཡོན་ཏན་ཆེ་སྐྱེས་ཆུང་སྐྱེ་ཐམས་ཅད་བླ་མ་ཁོ་ན་ལ་བརྟེན་
ནས་སྐྱེ་བ་ཡིན་ལ། ཁྱེད་བོད་ལ་བླ་མ་ལ་ཐ་མལ་པའི་འདུ་ཤེས་ལས་
མེད། ཡོན་ཏན་ཅི་ལ་སྐྱེ། ཞེས་གསུངས་པ་ལྟར། ཆོས་ཐམས་
ཅད་ཀྱི་གནས་ལུགས་ཟབ་མོའི་རང་ཞལ་མཐོང་བ་ལ་བླ་མའི་རྣལ་འབྱོར་
ལས་ལྷག་པ་གང་ཡང་མ་གསུངས་སོ། །དེས་ན་བླ་མའི་རྣལ་འབྱོར་ལ་
ཉམས་ལེན༌ཁ༌ཙམ༌མིན༌པ༌བྱས་པས། བཟོད་གླགས་མེད་པའི་མོས་གུས་
ཀྱི་གདུང་ཤུགས་ཁོང་ནས་མེ་ལྟར་འབར། བླ་མ་མིན་པ་བསམ་རྒྱུ་དང་
དྲན་རྒྱུ་མེད། ཕྱོགས་བཅུའི་སངས་རྒྱས་དང་བྱང་ཆུབ་སེམས་དཔའ་
ཐམས་ཅད་ཀྱང་རང་གི་བླ་མའི་སྤྲུལ་པ་ཡིན་པར་གོ །རྒྱ་བོད་ཀྱི་བླ་མ་
མཁས་གྲུབ་དམ་པ་རྣམས་ཀྱི་རྣམ་ཐར་ངོ་མཚར་ཅན་ཇི་ཙམ་མཐོང་ཞིང་
121

ངག་དབང་ལེགས་པས་མཛད།
ཐོས་ཀྱང་རང་གི་བླ་མའི་སྤྲུལ་པ་ཁོ་ན་ཡིན་པར་ཤེས། བླ་མ་ལ་ནི་
དཀོན་མཆོག་གསུམ་པོ་མ་ལུས་པ་འདུས་པའི་ངོ་བོར་ཐག་ཆོད་ནས་བླ་མ་
མཆོད་ཕྱིར་རང་གི་ལུས་ཀྱི་ཤ་ཁྲག་གཏོང་ཡང་སྙིང་མི་ཚིམ་ཞིང༌། བླ་
མ་དྲན་ཞིང་གདུང་བའི་དབྱངས་ཀྱིས་གསོལ་བ་འདེབས་པའི་ཚེ། མིག་
ནས་མཆི་མ་ཆར་ལྟར་བབས། ཤ་རུས་ཞིག་ནས་འགྲོ་བ་སྙམ་བྱེད་
པའི་གདུང་ཤུགས་དྲག་པོ་དེ་ལྟ་བུ་དང་ལྡན་པས་གསོལ་བ་འདེབས་ནུས་
ན་ཡུན་རིང་མི་ཐོགས་པར་ཐོས་བསམ་སྒོམ་གསུམ་མཐར་ཕྱིན་འགྲོ་བར་
ཐེ་ཚོམ་མེད། དེ་ལྟར་མིན་པར་སྐབས་རེར་བླ་མ་དྲན་ཡང༌། བླ་མ་
མཁྱེན་ཟེར་བའམ། གསོལ་འདེབས་སད་སུད་རེ་བཏོན་ནས་ཚར་
བར་བརྩི་བ་དེ་འདྲས་ནི་ལམ་ཟབ་བླ་མའི་རྣལ་འབྱོར་ཉམས་སུ་བླངས་
པའི་གོ་ཆོད་པ་མི་འདྲ་བས་རང་གིས་རང་མི་བསླུ་བའི་ཉམས་ལེན་རྣམ་
དག་རེ་མཛད་པ་ལེགས་སོ། །མཆོག་སྤྲུལ་ཐམས་ཅད་མཁྱེན་པ་
འཇམ་དབྱངས་ཀུན་དགའ་བསྟན་པའི་རྒྱལ་མཚན་གྱིས། སྐྱབས་
གནས་ཐམས་ཅད་བླ་མའི་ངོ་བོར་ཤེས། །དགེ་སྦྱོར་ཐམས་ཅད་བླ་
མའི་ལམ་དུ་མཐོང༌། །འཁོར་འདས་ཐམས་ཅད་བླ་མའི་རོལ་པར་
ཤར། །སྣང་སྲིད་བླ་མར་འཆར་བར་བྱིན་གྱིས་རློབས། །ཞེས་
གསུངས་པ་ལྟ་བུ་ཞིག་བྱུང་ན་ལམ་ཟབ་བླ་མའི་རྣལ་འབྱོར་གྱི་ཉམས་ལེན་
འཁྲུལ་མེད་གདིང་ཁེལ་ཞིག་བྱུང་བ་ཡིན་ནོ། །ཞེས་པ་འདི་ནི། ཐར་རྩེ་
ཞབས་དྲུང་རིན་པོ་ཆེ་བྱམས་པ་ནམ་མཁའ་ཀུན་བཟང་བསྟན་པའི་རྒྱལ་མཚན་སོགས་ལམ་རིམ་གསན་པ་པོ་
དུ་མ་ཞིག་གིས་ལྟ་བའི་གནད་འགག་ཉིད་ཀྱི་སེམས་ལ་ཇི་ལྟར་ཤར་བ་རྣམས་མ་བཅོས་ལྷུག་གསལ་དུ་
122

ལྟ་བ་འཁོར་འདས་དབྱེར་མེད།
འགོད་དགོས་ཞེས་ཡང་ཡང་བསྐུལ་བའི་ངོར། ཤཱཀྱའི་དགེ་སློང་ངག་དབང་ལེགས་པས་ངག་ནས་ཇི་སྐད་
སྨྲས་པ་རྣམས་སྡེ་གཞུང་ལུང་རིགས་སྐུ་སྐྱེ་ཀུན་དགའ་བསྟན་པའི་ཉི་མས་ཡི་གེ་པ་བགྱིས་པའོ།། །།
འདི་བསྒྲུབས་པ་ལས་བྱུང་བ་ཡི། །དགེ་བའི་རྩ་བ་གང་ཐོབ་པ། །དེས་ནི་སྐྱེ་བོ་ཐམས་ཅད་ཀྱིས། །བདེ་
གཤེགས་ཤེས་རབ་ཐོབ་པར་ཤོག །དགེའོ།། དགེའོ།། དགེའོ།།
༄༅། །ལེགས་པ་རྡོ་རྗེ་འཆང་གིས་འཇམ་རྒྱལ་རིན་པོ་ཆེ་
ལ་གནང་བའི་འཁོར་འདས་དབྱེར་མེད་ཀྱི་
ཁྲིད་མདོར་བསྡུས།
འཁོར་འདས་དབྱེར་མེད་ཀྱི་ལྟ་བ་གནད་དོན་སྙིང་པོར་དྲིལ་ནས་བསྟན་
ན། སྣང་བ་སེམས་སུ་སྒྲུབ་པའི་དཔེ་བརྒྱད་ཀྱི་སྒོ་ནས་འཁོར་འདས་
གཉིས་ཀྱིས་བསྡུས་པའི་ཆོས་ཐམས་ཅད་སེམས་སུ་ཐག་ཆོད། དེའང་
ང་བ་རང་སེམས་ཡིན་པའི་གོ་བ་ཡུ་ལེ་བ་དེ་འདྲ་མ་ཡིན་པ་སྣང་བ་
སེམས་སུ་ཇི་ལྟ་བར་ངོ་འཕྲོད་ཙ་ན། དཔེར་ན་ལན་ཚྭ་ཆུ་ལ་སིམ་པ་ན་
ཆུ་ལས་ལོགས་སུ་ལན་ཚྭ་ཕྱེ་མི་ཤེས་པ་ལྟར། སེམས་ལས་གཞན་པའི་
སྣང་བ་མི་རྙེད་པར་འགྲོ། དེ་ལྟར་གྱུར་ཚེ། གཟུང་བ་མེད་པས་
དེར་འཛིན་མེད། །ཅེས་པའི་ཚུལ་གྱིས་ནང་འཛིན་པའི་རྟོག་པའང་
མེད་པར་འགྲོ། གཟུང་འཛིན་གཉིས་ཀའི་སྒྲིབ་གཡོགས་དང་བྲལ་ཚེ་
སེམས་མ་བཅོས་པའི་གནས་ལུགས་མི་མཐོང་ཀ་མེད་ཡིན་པས་སེམས་ཀྱི་
123

ངག་དབང་ལེགས་པས་མཛད།
མཚན་ཉིད་གསལ་བ་དང༌། ངོ་བོ་སྟོང་པ་གཉིས་ནམ་ཡང་དབྱེར་མི་
ཕྱེད་པ་ཟུང་དུ་འཇུག་པ་བརྗོད་པའི་མཐའ་ཐམས་ཅད་དང་བྲལ་བའི་ངེས་
ཤེས་གཏིང་ནས་རྙེད། སྤོས་བྲལ་དང༌། བརྗོད་བྲལ་ཁ་ཚིག་ཙམ་
མ་ཤོར་བར་བྱས་ནས་དོན་རང་ཐོག་ནས་ངོ་ལེགས་པར་འཕྲོད་ན།
གཤིས་སྤྲོས་བྲལ་གྱི་སྟེང་ན་བློ་བརྗོད་བྲལ་དུ་བཞག་ནས་འཁོར་གསུམ་
གྱི་རྟོག་ཚོགས་ཐམས་ཅད་བསྒོམ་དུ་མེད་པའི་རང་མདངས་ལ་ཐིམ་ནས།
ནམ་མཁའ་ལྟ་བུའི་དགོངས་པ་མངོན་དུ་གྱུར་པ་འདི་ལ་འཁོར་འདས་
དབྱེར་མེད་ཀྱི་ལྟ་བ་ཟེར་སྙམ་ལགས། དེའང་དཔྱད་བསྒོམ་དང༌།
འཇོག་བསྒོམ་གང་བྱེད་རང་གི་རྒྱུད་ཚོད་དང་བསྟུན་ཏེ་སེམས་ཧ་ཅང་རྒོད་
དྲག་ན་འཇོག་བསྒོམ་ལ་གཙོ་བོར་བྱེད། གནས་ཆ་ཤས་ཆེ་ཞིང་བྱིང་
རྨུག་འདྲེས་ན། དཔྱད་བསྒོམ་བྱེད་དགོས། དེ་ལྟར་གྲིམ་ལྷོད་རན
པོས་བསྐྱང་བས་གཉུག་མ་གཤིས་ཀྱི་གནས་ལུགས་མངོན་དུ་གྱུར་པ་ལ་
སངས་རྒྱས་ཞེས་མིང་བཏགས་པ་ལགས། མདོར་ན། གཞི་དུས་
ཀྱི་ཆོས་སྐུ་སེམས་མ་བཅོས་གཉུག་མར་གནས་པ་དེ། ལམ་དུས་ཀྱི་
ཆོས་སྐུ་སེམས་མ་བཅོས་པར་བཞག་པའི་ཐབས་ཀྱིས་ཉམས་སུ་བླང་པས།
འབྲས་དུས་ཀྱི་ཆོས་སྐུ་སེམས་ཉིད་མ་བཅོས་པའི་རང་ངོ་རྗེན་པར་ཤེས་པ་
ལ་སངས་རྒྱས་ཞེས་བཏགས་པ་ཡིན་གྱི། སེམས་ཅན་ལས་གཞན་པའི་
སངས་རྒྱས་ཤིག་ག་ཤེད་ན་ཡོད་ན། རང་རེ་རྣམས་ཀྱིས་ལེན་ཀྱང་མི་
ཐུབ། བླངས་ཀྱང་འདྲེ་བར་དཀའོ། །དེ་ལྟར་མཉམ་བཞག་གི་
ཉམས་ལེན་དེ་རྗེས་ཐོབ་ལ་ཁྱེར་ཚུལ་ནི་མིག་གི་ལམ་དུ་གཟུགས་གང་
124

ལྟ་བ་འཁོར་འདས་དབྱེར་མེད།
དང་གང་སྣང་བ་ཐམས་ཅད་མཐོང་ཙམ་ཉིད་ནས་སྣང་སྟོང་འཁོར་འདས་
དབྱེར་མེད། རྣ་བའི་ལམ་དུ་སྒྲ་ཅི་དང་ཅི་གྲགས་པ་ཐམས་ཅད་གྲགས་
ཙམ་ཉིད་ནས་གྲགས་སྟོང་འཁོར་འདས་དབྱེར་མེད། སེམས་ཀྱི་ཡུལ་
དུ་རྣམ་རྟོག་བཟང་ངན་གང་ཅི་ཤར་ཡང་ཤར་ཙམ་ཉིད་ནས་རིག་སྟོང་
འཁོར་འདས་དབྱེཪ་མེད་དུ་རྟོག་ནས་གང་ཤཪ་ཆོས་སྐུའི་ཡོ་ལངས།
གང་སྣང་འཁོར་འདས་དབྱེར་མེད་ཀྱི་རོལ་པར་ཤར་ནས། བསྒོམ་
པར་བྱ་བ་ཟུར་ནས་བཙལ་མ་དགོས་པར་གང་ཤར་གང་སྣང་གི་སྟེང་ན་
བཅས་བཅོས་མ་བྱས་པར་བཞག་པས་ཆོག་པ་ཞིག་འབྱུང་བ་ལགས།
ཞེས་པའང༌། རྗེ་བླ་མ་ངག་དབང་ལེགས་པ་རྡོ་རྗེ་འཆང་ནས་དགེ་བའི་བཤེས་གཉེན་དམ་པ་འཇམ་
དབྱངས་རྒྱལ་མཚན་ལ་བསྩལ་བའོ། །འདི་ཉིད་ཕ་བླ་མ་དྲིན་ཆེན་རྡོ་རྗེ་འཆང་ནས་སྐལ་ལྡན་གྱི་སློབ་མ་
གཅིག་པུ་ལ་བྱིན། གཞན་ཡང་རྡོ་རྗེའི་ཚིག་འདི་གསུངས་ཏེ། རྣམ་
རྟོག་གི་ཡོ་ལངས་ལ་མི་རྟོག་པའི་ཏིང་ངེ་འཛིན་མ་རེ། མ་བཅོས་པའི་
གནས་ལུགས་བཅོས་མའི་བཟོ་མ་བྱེད་ཅེས་གསུངས།
125

ངག་དབང་ལེགས་པས་མཛད།
126

ཀུན་གཞིའི་ཡིག་ཆུང༌།
༄༅། །གསུང་ངག་རིན་པོ་ཆེའི་སྐབས་སུ་ཉེ་བར་མཁོ་བ་ཀུན་
གཞིའི་ངོས་འཛིན་དང་རྣམ་ཤེས་དང་ཡེ་ཤེས་འབྱེད་ཚུལ་
བསྟན་པ་ལེགས་བཤད་ལྷ་ཡི་རྔ་ཆེན་
ཞེས་བྱ་བ་བཞུགས་སོ། །
༄༅། །བླ་མ་ལ་ཕྱག་འཚལ་ལོ། །མཆོག་གསུམ་ངོ་བོ་བླ་མའི་
ཞབས་པད་ལ། །སྒོ་གསུམ་གུས་པའི་ཚུལ་གྱིས་ཕྱག་བྱས་ནས། །
རྒྱུད་གསུམ་ལམ་གྱི་དཀའ་བའི་གནས་འགའ་ཞིག །དཔྱད་གསུམ་
དག་པའི་ངག་གིས་མདོ་ཙམ་དབྱེ། །དེ་ལ་འདིར་གང་བཤད་པར་བྱ་
བ་ནི། འཇམ་མགོན་རྡོ་རྗེ་འཆང་ཆེན་པོའི་ཞལ་སྔ་ནས། ཁྱོད་
ཀྱིས་ཀུན་གཞི་རྒྱུ་རྒྱུད་ཀྱི་ངོས་འཛིན་གསལ་ཁ་ཅན་རྣམ་ཤེས་ཡེ་ཤེས་ཀྱི་
དབྱེ་བ་དང་བཅས་པ། ཞིབ་ཆ་ཅན་ཞིག་བྲི་དགོས་སོ་ཞེས་ཡང་ཡང་
བཀའ་སྩལ་ཡང་བྲི་བར་མ་སྤོབས་ཏེ། དེའི་རྒྱུ་མཚན། གྲུབ་པའི་
དབང་ཕྱུག་ཆེན་པོ་ཀ་མ་ལ་ཤཱི་ལས་བསྒོམ་རིམ་བར་པ་མཛད་པའི་ཚེ།
ཐམས་ཅད་མཁྱེན་པ་འདི་རྒྱུ་མེད་པ་ལས་མི་འབྱུང༌། རྒྱུ་ནོར་བ་ལས་
མི་འབྱུང༌། རྒྱུ་མ་ཚང་བ་ལས་མི་འབྱུང་བས་འབྲས་བུ་ཐམས་ཅད་
མཁྱེན་པ་ཉིད་ཀྱི་རྒྱུ་དང་རྐྱེན་དེ་དག་གང་ཞེ་ན། སྨྲས་པ། བདག་
ལྟ་བུ་དམུས་ལོང་དང་འདྲ་བས་དེ་དག་བསྟན་པར་མི་ནུས་མོད་ཀྱི།
བདག་གིས་བཅོམ་ལྡན་འདས་ཀྱི་བཀའ་ཉིད་ཀྱིས་བཤད་དོ་ཞེས་ཁེངས་
127

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
པ་བསྐྱུངས་པར་མཛད་ན། བདག་ལྟ་བུ་འཆི་བ་མི་རྟག་པ་རྒྱུན་དུ་དྲན་
པའི་མངོན་རྟོགས་ཙམ་ཡང་རྒྱུད་ལ་མ་སྐྱེས་པའི་གང་ཟག་ཞིག་གིས་ཟབ་
པའི་ཆོས་འདི་དག་གི་གནད་འཆད་པར་མི་ནུས་སྙམ་པ་ཡིན་ན་ཡང༌།
ད་ལན་ཡང་བཀའ་སྩལ་བྱུང་བས། བླ་མའི་བཀའ་བཅག་ན་མ་འོངས་
པའི་རྟེན་འབྲེལ་ལ་གནོད་སྙམ་པ་དང༌། །རང་གི་གོ་ཡུལ་ལ་བླ་མས་
ཞུ་དག་མཛད་པར་ཞལ་གྱིས་བཞེས་པས་ད་ནི་སྤོབས་པ་བསྐྱེད་དེ་ཅུང་
ཟད་བྲི་བར་བྱའོ། །དེ་ལ་ཡིད་ཆེས་པའི་དོན་དུ་ཐོག་མར་རྒྱུད་དང་བླ་
མ་གོང་མའི་གསུང་གི་ལུང་ཁུངས་རྣམས་འབྲི་བ་དང༌། དེ་དག་གི་
དགོངས་དོན་ལ་དཔྱད་དེ་རང་ལུགས་བཞག་པ་དང༌། དེ་དང་མི་
མཐུན་པའི་ལུགས་གསར་པ་གཞན་ལ་དོགས་པ་དཔྱད་པ་གསུམ་ལས།
སེམས་ཅན་རྣམས་ནི་སངས་རྒྱས་ཉིད། །དང་པོ་ནི། རྩ་རྒྱུད་ལས།
འོན་ཀྱང་གློ་བུར་དྲི་མས་བསྒྲིབས། །ཞེས་དང༌། དམྱལ་བ་ཡི་དྭགས་
དུད་འགྲོ་དང༌། །ལྷ་དང་ལྷ་མིན་མི་རྣམས་དང༌། །བཤང་བའི་སྲིན་བུ་
ལ་སོགས་པ། །ལྷ་དང་ལྷ་མ་ཡིན་གྱིས་ཀྱང༌། །བདེ་བ་གང་ཕྱིར་
མི་ཤེས་པ། །རྟག་ཏུ་རང་བཞིན་བདེ་བ་ཅན། །ཞེས་པ་ལ་སོགས་པ།
རྒྱུ་རྒྱུད་སྟོན་བྱེད་ཡིན་པར་གསུངས་ལ། རྣལ་འབྱོར་གྱི་དབང་ཕྱུག་
བིརླ་པ་ཆེན་པོས་རྡོ་རྗེའི་ཚིག་རྐང་དུ། ཀུན་གཞི་རྒྱུ་རྒྱུད་ལ་འཁོར་
འདས་ཚང་བས་རྩ་རྒྱུད་ཅེས་པའི་ཚིག་ཉུང་ལ་དོན་རྒྱས་པ་འདི་གསུངས་
ཤིང༌། དེའི་དགོངས་དོན་དཔལ་ས་སྐྱ་པས་བརྩེ་བ་ཆེན་པོས་ཡི་གེར་
བཀོད་པ། གཞུང་བཤད་གཉགས་མ་ལས། ཀུན་གཞི་ཞེས་བྱ་བ་
128

ཀུན་གཞིའི་ཡིག་ཆུང༌།
ནི་ཐབས་ཀྱིས་ཟིན་པ་དང་མ་ཟིན་པའི་བྱེ་བྲག་གིས་འཁོར་འདས་གཉིས་
ཀའི་གཞིར་གྱུར་པས་སོ། །རྒྱུ་ནི་འབྲས་བུ་སྐྱེ་རུང་གི་ནུས་པའི་མཐུ་ལ་
བྱ། རྒྱུད་ནི་སེམས་ཅན་ནས་རང་རིག་པའི་ཕྲེང་བ་རྡོ་རྗེ་འཛིན་པའི་
བར་དུ་སེམས་ཉིད་རིག་པ་རྒྱུན་མི་འཆད་པའོ། །འཁོར་འདས་ཚང་བ་
ནི། འཁོར་བའི་ཆོས་ཐམས་ཅད་མཚན་ཉིད་ཀྱི་ཚུལ་དུ་ཚང༌། མྱ་
ངན་ལས་འདས་པའི་ལམ་ཐམས་ཅད་ཡོན་ཏན་གྱི་ཚུལ་དུ་ཚང་།
འབྲས་བུའི་ཆོས་ཐམས་ཅད་ནུས་མཐུའི་ཚུལ་དུ་ཚང་ངོ༌། །ཞེས་དང༌།
གཞུང་བཤད་སྲས་དོན་མ་ལས། །གཉགས་མ་ལས་ཇི་ལྟར་གསུངས་
པ་བཞིན་དང༌། གང་ཟག་གཅིག་གི་སེམས་ཀྱི་རྒྱུན་སེམས་ཅན་ནས་
སངས་རྒྱས་ཀྱི་བར་དུ་རྒྱུན་ཆགས་སུ་སྐྱེ་བར་བསྟན་པའི་ཕྱིར།
རྒྱུད་
གསུམ་དུ་བསྟན་པའི་ལམ་ནི། ཞེས་སེམས་གསལ་རིག་འདིའི་སྟེང་དུ་
རྒྱུད་གསུམ་ཀ་འཇོག་དགོས་པར་གསུངས་ལ། འཁོར་འདས་ཚང་
ཚུལ་གྱི་སྐབས་སུ། རྟེན་དཀྱིལ་འཁོར་བཞི་དང༌། བརྟེན་པ་ཀུན་
གཞི་ཉིད་རིག་པ་གསལ་བ་ཕྱོགས་རིས་སུ་མ་ཆད་པ། གཟུགས་ལ་
སོགས་པ་གང་ལྟར་ཡང་སྣང་ལ་རང་གི་ངོ་བོ་མྱོང་བ་མ་འགགས་པ་སྟེ།
ཞེས་དང༌། སེམས་ཀྱི་མཚན་ཉིད་རྣམ་རྟོག་ཡིན་ལ། རྣམ་རྟོག་གི་
འབྲས་བུ། སྡུག་བསྔལ་སྣ་ཚོགས་སུ་མྱོང་སྟེ། ཐ་མལ་པའི་དུས་ན་
སེམས་ཚ་གྲང་གི་སྡུག་བསྔལ་དུ་མྱོང་ཙམ་ན་དམྱལ་བ་ཚང༌། བཀྲེས་
སྐོམ་དུ་མྱོང་ཙམ་ན་ཡི་དྭགས། བླུན་ཞིང་རྨོངས་པར་མྱོང་ཙམ་ན་བྱོལ་
སོང་དང༌། ཁོང་ཁྲོ་སྐྱེས་ཙམ་ན་ལྷ་མ་ཡིན། དགའ་བདེ་མྱོང་ཙམ་
129

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཆོས་བརྒྱད་ཀྱི་བྱ་བ་ལ་ལྷག་པར་འཇུག་ཅིང་ཆགས་ཙམ་ན་མི་
ན་ལྷ།
ཚང་ལ་ཞེས་འཁོར་བའི་ཆོས་མཚན་ཉིད་ཀྱི་ཚུལ་གྱིས་ཚང་ཚུལ་དང༌།
ལམ་དང་འབྲས་བུ་ཡོན་ཏན་དང་ནུས་པའི་ཚུལ་གྱིས་ཚང་ཚུལ་མཚན་ཉིད
གསལ་བ། རང་བཞིན་སྟོང་པ། ངོ་བོ་ཟུང་འཇུག་གི་ཚུལ་དུ་ཚང་
ཚུལ་ཞིབ་ཏུ་གསུངས་མོད་ཐམས་ཅད་འབྲི་བར་མ་ནུས་སོ། །
ས་ཆེན་གྱི་དགོངས་པ་ཀུན་གཞིའི་ཡིག་ཆུང་དུ་རྗེ་བཙུན་གྱིས་བཀྲལ་བ་ནི།
དོན་ཚན་བདུན་དུ་ཕྱེ་སྟེ། རྟེན་གང་ཡིན་པ། བརྟེན་པ་ཀུན་གཞི་
ཉིད་གང་ཡིན་པ། །རྟེན་དེ་ལ་ཚུལ་ཇི་ལྟར་བརྟེན་པ། རྟེན་དང་
བརྟེན་པའི་འབྲེལ་ཚུལ། དེ་རྒྱུ་རྒྱུད་དུ་བཞག་པའི་ཚུལ། དེ་རྩ་
རྒྱུད་དུ་གཏན་ལ་དབབ་པ། དེ་ལ་འཁོར་འདས་ཀྱི་ཆོས་ཚང་ཚུལ་བརྩི་
བའོ། །ཞེས་ས་བཅད་མཛད་ནས། རྟེན་དཀྱིལ་འཁོར་བཞི་སོགས་ཞིབ་ཏུ་
གསུངས་ནས། བརྟེན་པ་ཀུན་གཞི་ཉིད་སེམས་མྱོང་རིག་བྱེ་བྲག་ཏུ་མ་
ཕྱེ་བ། རིས་སམ་ཕྱོགས་སུ་མ་ཆད་པ། ཐབས་རིག་པ་གསལ་ལ་
མ་འགགས་པ། ངོ་བོ་སྟོང་པ་ཉིད་ལ་ཀུན་གཞི་ཞེས་བྱའོ། །ཞེས་
དང༌རྟེན་ལ་བརྟེན་ཚུལ་མེ་ཏོག་དང་མེ་ཏོག་གི་དྲི་ལྟར་གྲུབ་སྡེ་
གཅིག་པ་སྟེ་ཐ་དད་མེད་པའོ། །ཞེས་དང༌། རྟེན་དང་བརྟེན་པའི་
འབྲེལ་ཚུལ་སེམས་ལ་བག་ཆགས་བསགས་ཚད་ལུས་ལ་སྨིན་ལ།
ལུས་ལ་སྨིན་ཚད་ཕྱི་རོལ་ན་ཡོད་དོ། །ཞེས་དང༌། ཀུན་གཞི་ཉིད་
ཕྱི་རོལ་ཡུལ་གྱི་ཞེན་པ་ལ་བརྟེན་ནས་ཆགས་སྡང་སྐྱེ་བས་རྟེན་འབྲེལ་བཅུ་
གཉིས་འབྱུང་ཚུལ་དང༌། རྒྱུ་རྒྱུད་དུ་འཇོག་ཚུལ། རྩ་རྒྱུད་དུ་འཇོག་
130

ཀུན་གཞིའི་ཡིག་ཆུང༌།
ཚུལ་དང༌། འཁོར་འདས་ཚང་ཚུལ་རྟེན་བརྟེན་པ་གཉིས་ཀ་ལ་ཞིབ་ཏུ་
གསུངས་ཤིང་། སེམས་ཀྱི་མཚན་ཉིད་གསལ་བ། རང་བཞིན་སྟོང་
པ། ངོ་བོ་ཟུང་འཇུག་གི་ཚུལ་དུ་ཚང་ངོ༌། །ཞེས་གསུངས་སོ། །
དཔལ་ལྡན་རྩེ་མོའི་ཞབས་ཀྱི་ཞལ་སྔ་ནས། རྒྱུ་རྒྱུད་ནི་སེམས་ཅན་
ཐམས་ཅད་ལ་ཆོས་ཉིད་རང་བཞིན་གྱིས་དག་པ་མྱ་ངན་ལས་འདས་པ་ཇི་
ལྟར་ཡིན་པའི་ཚུལ་དང༌། དེ་ཆོས་ཅན་རྒྱས་པར་ཕྱེ་ན་ཕུང་པོ་ཁམས་
དང་སྐྱེ་མཆེད་ཀྱིས་བསྡུས་པའི་ཆོས་སུམ་ཅུ་རྩ་ལྔའམ་མདོར་ན་ལུས་ངག་
ཡིད་གསུམ་ཇི་ལྟར་གནས་པའི་ཚུལ་བསྟན་པ་རྣམས་སོ། །ཞེས་དང༌།
ལུང་འདི་ཉིད་དང་ཞིབ་ཏུ་སྦྱར་བ་ལས། ཀུན་གཞི་རྒྱུ་རྒྱུད་ནི་མ་དག་
པ་ལུས་ལ་སོགས་པ་སྟེ། ཞེས་དང༌། ལྗོན་ཤིང་ཆེན་མོར། རྒྱུ་
རིགས་སྤང་བྱ་རྐྱེན་ལ་ལྟོས་པ་བཞིའི་སྒོ་ནས་རྒྱུ་རྒྱུད་གཏན་ལ་འབེབས་
པར་མཛད་ལ། ངོར་ཆེན་རྡོ་རྗེ་འཆང་ཀུན་དགའ་བཟང་པོས་རྒྱུད་
གསུམ་གནོད་འཇོམས་ཀྱི་འགྲེལ་པར་གསུངས་པ་ནི་འོག་ཏུ་འཆད་ཅིང༌།
དེའི་དངོས་སློབ་ཀུན་མཁྱེན་བསོད་ནམས་སེང་གེའི་ཞལ་སྔ་ནས། འོ་
ན་ཀུན་གཞི་རྒྱུ་རྒྱུད་ཀྱི་དོན་གང་ཞེ་ན། རྫོགས་པའི་སངས་རྒྱས་ཀྱིས་
རྒྱན་སྟུག་པོ་བཀོད་པ་དང༌། ལང་ཀར་གཤེགས་པའི་མདོ་ལ་སོགས་
པ་མདོ་སྡེ་དུ་མར། ཀུན་གཞིའི་རྣམ་པར་ཤེས་པ་ཞེས་མང་དུ་གསུངས་
པའི་དོན་ལ་སེམས་ཙམ་པ་རྣམས། རྣམ་ཤེས་ཚོགས་བདུན་ལས་དོན་
གཞན་དུ་གྱུར་པའི་ཤེས་པ་བདེན་གྲུབ་པ་བག་ཆགས་བདེན་གྲུབ་བསྒོ་
བའི་གཞིར་གྱུར་པ། ཀུན་ནས་ཉོན་མོངས་པ་དང༌། རྣམ་བྱང་གི་
131

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཆོས་ཀུན་གྱི་རྒྱུར་གྱུར་པ། ས་བོན་གྱི་ཆ་ཉན་ཐོས་དགྲ་བཅོམ་ནས་
ལྡོག་ཀྱང༌། རྣམ་སྨིན་གྱི་ཆ་སངས་རྒྱས་ཀྱི་སའི་བར་ལ་རྒྱུན་མ་ཆད་
པར་ཡོད་པ་ཞིག་ལ་འཆད་ཀྱང༌། རྣལ་འབྱོར་དབང་ཕྱུག་གི་བཞེད
པས་སེམས་མྱོང་རིག་བྱེ་བྲག་ཏུ་མ་ཕྱེ་བ། རིས་སམ་ཕྱོགས་སུ་མ་ལྷུང་
བ། ཐབས་རིག་པ་གསལ་ལ་མ་འགགས་པ། ངོ་བོ་སྟོང་པ་ཉིད་
ལ་ཀུན་གཞིའི་སྒྲས་བསྟན་པར་གསུངས་སོ། །དེའི་དོན་ཐོག་མ་མེད་
པ་ནས་སངས་རྒྱས་ཀྱི་སའི་བར་ལ་རྒྱུན་མ་ཆད་པའི་སེམས་གསལ་བ་
ཙམ་འདི་ཉིད་གནས་སྐབས་སུ་རྐྱེན་དབང་གིས་དགེ་མི་དགེ་དང་།
རྣམ་ཤེས་ཚོགས་བདུན་དང༌།། སེམས་སེམས་བྱུང་གི་ཆོས་དུ་མར་
འགྱུར་ཡང༌། དེ་དག་གི་སྒོ་ནས་མི་འཇོག་པར་གསལ་ཙམ་རྒྱུན་མ་
སེམས་
ཆད་པའི་སྒོ་ནས་འཇོག་པས་ན་རིས་སམ་ཕྱོགས་སུ་མ་ལྷུང་བ།
ཅན་ནས་སངས་རྒྱས་ཀྱི་སའི་བར་དུ་གསལ་ཙམ་རྒྱུན་མ་ཆད་པར་ཡོད་
པས་ན་ཐབས་རིག་པ་གསལ་ལ་མ་འགགས་པ། དེའི་ངོ་བོ་ལ་དཔྱད་
ན། མཐའ་བཞིའི་སྤྲོས་པས་སྟོང་པས་ན་ངོ་བོ་སྟོང་པ་ཉིད་དོ། །
དེས་ན་སེམས་ཙམ་པས་བདེན་པར་གྲུབ་པའི་རྒྱུ་མཚན་གྱིས་འཁོར་འདས་
ཀུན་གྱི་གཞིར་རུང་བར་འདོད་ཅིང༌། འདིར་ནི། གང་ལ་སྟོང་པ་
ཉིད་རུང་བ།།།དེ་ལ་ཐམས་ཅད་རུང་བ་ཉིད། །གང་ལ་སྟོང་ཉིད་མི་
རུང་བ། །དེ་ལ་ཐམས་ཅད་རུང་བ་མིན། །ཞེས་པའི་ཚུལ་གྱིས་བདེན་པས་
སྟོང་པའི་རྒྱུ་མཚན་གྱིས་བྱ་བྱེད་རུང་བར་བཤད་པ་ནི་ཁྱད་པར་རོ། །ཀླུ་
སྒྲུབ་ཡབ་སྲས་ཀྱང་དོན་འདི་ཉིད་བཞེད་དེ། བྱང་ཆུབ་སེམས་འགྲེལ་
132

ཀུན་གཞིའི་ཡིག་ཆུང༌།
ལས། དཔེར་ན་ཁབ་ལེན་མཐོང་བ་ན། ལྕགས་ནི་མྱུར་དུ་ཡོངས་
སུ་འགུལ། །འདི་ལ་སེམས་ཡོད་མིན་ན་ཡང་། །སེམས་དང་
བཅས་པ་བཞིན་དུ་སྣང༌། །དེ་བཞིན་ཀུན་གཞིའི་རྣམ་པར་ཤེས། །སེམས་
མེད་སེམས་དང་བཅས་པ་བཞིན། །འགྲོ་དང་འོང་བ་རྣམ་གཡོ་ཞིང༌། །
རྟག་ཏུ་སྲིད་པ་གསུམ་པོ་ལེན། །དཔེར་ན་རྒྱ་མཚོའི་མཐའ་མ་ལས། །
ངེས་པར་རླབས་ནི་རྣམ་པར་གཡོ། །དེ་བཞིན་ཀུན་གཞིའི་རྣམ་པར་
ཤེས། །ལུས་ལ་བརྟེན་ཏེ་གཡོ་བར་བྱེད། །ཅེས་ཀུན་གཞི་གསུངས་ཤིང་
ཟླ་བས་འཇུག་འགྲེལ་དུ། །དངོས་པོ་ཐམས་ཅད་ཀྱི་རང་བཞིན་རྗེས་
སུ་ཞུགས་པའི་ཕྱིར་སྟོང་པ་ཉིད་ཁོ་ན་ཀུན་གཞིའི་རྣམ་པར་ཤེས་པའི་སྒྲས་
བསྟན་པར་རིག་པར་བྱའོ། །།ཀུན་གཞིའི་རྣམ་པར་ཤེས་པ་འབའ་ཞིག་
ཡོད་པར་མ་ཟད་ཀྱི་གང་ཟག་ཀྱང་ཡོད་དེ། ས་འདུལ་བའི་སྐྱེ་བོ་ལ་
དེ་ཡོད་པ་ཉིད་དུ་བསྟན་པས་རྗེས་སུ་འཛིན་པའི་ཕྱིར་རོ། །ཞེས་གསུངས་
སོ། །གཞིའི་སྐབས་སུ་ཀུན་གཞི་ཁས་ལེན་པས་སེམས་ཙམ་པ་ཡིན།
ཞེས་པ་དང༌། དབུ་མ་ཐལ་འགྱུར་བས་ཀུན་གཞི་ཐ་སྙད་དུ་ཡང་ཁས་
མི་ལེན་ཅེས་སྨྲ་བ་ནི་གསུང་རབ་གོང་འོག་བབས་དང་གྲུབ་མཐའི་རྣམ་
དབྱེ་མ་ཕྱེད་བའོ། །
རྗེ་བཙུན་གོང་མས་འདི་དང་ཆོས་དབྱིངས་ཀྱི་སྒྲ་དོན་འདྲ་བར་བཤད་དེ།
ཆོས་ནི་འཁོར་བའི་ཆོས་ཕུང་ཁམས་སྐྱེ་མཆེད་དང༌། མྱ་ངན་ལས་
འདས་པའི་ཆོས་སྟོབས་ལ་སོགས་པ་ཡིན་ལ། དབྱིངས་ནི་དྷ་ཏུ་ཞེས་
པ་རྒྱུ་སྟེ། དེ་ཡང་ས་བོན་མྱུ་གུའི་རྒྱུ་ཡིན་པ་ལྟར་སྐྱེད་བྱེད་ཀྱི་རྒྱུ་མ་
133

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཡིན་གྱི། རང་བཞིན་ལྷུན་གྲུབ་ཀྱི་རྒྱུ་ཡིན་པས་དབྱིངས་སུ་བསྒྱུར་བ་
སྟེ། ཐབས་ཀྱིས་མ་ཟིན་ན་འཁོར་བའི་ཆོས་ཀྱི་རྒྱུ་བྱེད། ཐབས་ཀྱིས་ཟིན་
ན་མྱང་འདས་ཀྱི་ཆོས་ཀྱི་རྒྱུ་བྱེད་པར་དག་ལྡན་ལས་གསུངས་སོ། །
འོན་ཀྱང་ཀུན་གཞིར་འཇོག་པ་ནི་གསལ་བའི་ཆ་ནས་འཇོག་པ་གཙོ་ཆེ་
ཞིང༌། ཆོས་དབྱིངས་སུ་འཇོག་པ་ནི་སྟོང་པའི་ཆ་ནས་འཇོག་པ་གཙོ་ཆེ་
ལ་ངོ་བོ་ཟུང་འཇུག་ཡིན་པ་ལ་ནི་ཁྱད་པར་མེད་དོ། །རྒྱུ་རྒྱུད་དུ་འཇོག་
པ་སོགས་ནི་ཀུན་གཞིའི་ཡིག་ཆུང་བཞིན་ཤེས་པར་བྱའོ།།ཞེས་གསུངས་
ཏེ། ངོར་ཆེན་རྡོ་རྗེ་འཆང་དང༌། རྗེ་མུས་པ་ཆེན་པོ་རྣམ་གཉིས་ཀྱི་
དྲུང་དུ། གསུང་ངག་ལམ་འབྲས་ཚཪ་བདུན་ཀུན་མཁྱེན་ཆེན་
པོས་གསན་པར་གསུངས་པས། རྡོ་རྗེ་འཆང་ཡབ་སྲས་ཀྱི་གསུང་རྒྱུན་
ཡིན་པར་ཡང་སེམས་སོ། །འདིའི་བརྒྱུད་འཛིན་ཐམས་ཅད་མཁྱེན་པ་
དཀོན་མཆོག་ལྷུན་གྲུབ་ཀྱིས་གོང་མའི་དགོངས་རྒྱན་དང་། རྒྱུད་
གསུམ་མཛེས་རྒྱན་གཉིས་ཆར་དུ། ཚིག་གི་བརྗོད་ཚུལ་ཅུང་ཟད་མི་
འདྲ་བ་མ་གཏོགས། དོན་གྱི་གནད་འདི་དང་མཚུངས་གསུངས་ཤིང༌།
ཁྱད་པར་དགོངས་རྒྱན་དུ། སེམས་ཀྱི་མཚན་ཉིད་གསལ་བའི་ཆ་ལ་
གཙོ་བོར་ཀུན་གཞི་དང༌། རང་བཞིན་སྟོང་པའི་ཆ་ལ་གཤེགས་སྙིང་དུ་
བཞེད་དེ། སྔ་མས་བག་ཆགས་བསྒོ་བའི་གཞི་དང༌། ཕྱི་མས་གློ་བུར་གྱི་དྲི་
མའི་རྟེན་བྱེད་པའི་ཆ་ནས་བཞག་ཅིང༌། ངོ་བོ་ཟུང་འཇུག་ཡིན་པ་ལ་
ཁྱད་པར་མེད་དོ་ཞེས་གསུངས་སོ། །ལམ་འབྲས་སློབ་བཤད་རྗེ་མུས་པ་
ཆེན་པོས་སྙན་བརྒྱུད་ཀྱི་ཚུལ་དུ་བདག་ཆེན་བློ་གྲོས་རྒྱལ་མཚན་ལ་
134

ཀུན་གཞིའི་ཡིག་ཆུང༌།
གདམས་ཤིང༌། དེས་རྗེ་བཙུན་ཀུན་སྤངས་ཆེན་པོ་ལ་གསུངས། དེས་
ཚར་ཆེན་བློ་གསལ་རྒྱ་མཚོ་ལ་གདམས་པ་རྣམས། ཐམས་ཅད་མཁྱེན་པ་
མཁྱེན་རྩེ་དབང་ཕྱུག་གིས་ཟིན་བྲིས་མཛད་པའི་ཁྲིད་ཡིག་ཆེན་མོའི་
དགོངས་པའང་གོང་གི་གཞུང་འདི་དག་དང་ཤིན་ཏུ་མཐུན་ཏེ། ཁྲིད་
ཡིག་ཉིད་ལ་གཟིགས་པས་གསལ་ལོ། —།རྗེ་ཀླུ་སྒྲུབ་རྒྱ་མཚོས།
ཁྲིད་ཡིག་ཏུ། ཀུན་གཞི་རྒྱུ་རྒྱུད་ཀྱི་ངོ་བོ་ལྷན་ཅིག་སྐྱེས་པའི་ཡེ་ཤེས་
ཉིད་ལ་ངོས་འཛིན་མཛད་པ་འདི་ནི། ཐབས་རྒྱུད་ཀྱི་སྐབས་སུ་རྒྱུད་
གསུམ་བསྲེས་ནས་ཉམས་སུ་ལེན་པའི་དུས་ཀྱི་རྒྱུ་རྒྱུད་ཀྱི་ངོས་འཛིན་ཡིན་
གྱི། རྒྱུད་གསུམ་གྱི་ཟླས་ཕྱེ་བའི་རྒྱུ་རྒྱུད་ཀྱི་མཚན་གཞི་ངོས་འཛིན་པ་
མ་ཡིན་སྙམ་སྟེ། གལ་ཏེ་ཡིན་ན་གོང་མའི་གསུང་རབ་ཐམས་ཅད་དང་
མི་འགྲིགས་པ་ཡིན་ནོ། །ཁོང་གི་སྐུ་ཚེའི་སྟོད་ཀྱི་ལྟ་བ་གཞན་སྟོང་ལ་ཞེན་
ཆེ་བར་གསུངས་པས་དེའི་ཤན་ཅུང་ཟད་ཕོག་པ་ཡིན་ནམ་སྙམ་སྟེ་མཁས་
པ་དག་གིས་དཔྱད་པར་བྱའོ། །སྤྱིར་ཁོང་སློབ་བཤད་བསྟན་པའི་ཤིང་རྟ་
ཆེན་པོ་ཡིན་པས་ཁྲིད་ཡིག་གི་དབུ་ཞབས་ཀྱི་དོན་གཞན་ནི་བླང་བར་བྱ་བ་
ཁོ་ན་ཡིན་ནོ། །
ཀུན་གཞི་རྒྱུ་རྒྱུད་ཀྱི་སྟེང་དུ་འཁོར་འདས་དབྱེར་མེད་ཀྱི་ལྟ་བ་བསྒོམ་
དགོས་པས་དེ་སྟོན་བྱེད་རྩ་རྒྱུད་ཀྱི་ལུང༌། འདི་ཉིད་འཁོར་བ་ཞེས་བྱ་
སྟེ། །འདི་ཉིད་མྱ་ངན་འདས་པ་ཡིན། །འཁོར་བ་སྤངས་ནས་གཞན་དུ་
ནི། །མྱ་ངན་འདས་པ་རྟོགས་མི་འགྱུར། །འཁོར་བ་གཟུགས་དང་སྒྲ་
ལ་སོགས། །འཁོར་བ་ཚོར་བ་ལ་སོགས་པ། །འཁོར་བ་དབང་པོ་
135

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རྣམས་ཉིད་དེ། །འཁོར་བ་ཞེ་སྡང་ལ་སོགས་པ། །འདི་རྣམས་ཆོས་ནི་
མྱ་ངན་འདས། །རྨོངས་ཕྱིར་འཁོར་བའི་གཟུགས་ཅན་ཉིད། །རྨོངས་
མེད་འཁོར་བ་དག་པས་ནི། །འཁོར་བ་མྱ་ངན་འདས་པར་གྱུར། །བྱང་
ཆུབ་སེམས་ནི་མྱ་ངན་འདས། །ཀུན་རྫོ་བ་དོན་དམ་ཚུལ་ཅན་ནོ། །
ཞེས་གསུངས་པ་འདི་ཐབས་རྒྱུད་ཀྱི་ལྟ་བ་འཁོར་འདས་དབྱེར་མེད་སྟོན་
བྱེད་ཡིན་མོད། འདིའི་ཚིག་ཟུར་གྱིས་འཁོར་བའི་ཆོས་ཐམས་ཅད་རྒྱུ་
རྒྱུད་དུ་གོ་དགོས་ཏེ། རྒྱུད་གསུམ་བསྲེས་ནས་ཉམས་སུ་ལེན་དུས་ཀྱི་
རྒྱུ་རྒྱུད་ཀྱི་ལྡོག་པ་ཡིན་པའི་ཕྱིར། གོང་མའི་གསུང་རབ་གཞན་དང༌།
གཞུང་བཤད་མན་ངག་གཏེར་མཛོད་སོགས་ཀྱི་ལུང་ཁུངས་ནི་རེ་ཞིག་
བཞག་གོ །གཉིས་པ་དེ་དག་གི་དགོངས་དོན་ལ་དཔྱད་དེ་རང་ལུགས་
བཞག་པ་ནི། སྤྱིར་སྔགས་ལམ་གྱི་ཉམས་ལེན་ཐམས་ཅད་ཀུན་གཞི་
རྒྱུ་རྒྱུད། ལུས་ཐབས་རྒྱུད། ཕྱག་རྒྱ་ཆེན་པོ་འབྲས་བུའི་རྒྱུད་
གསུམ་དུ་བསྡུས་ནས་སྟོན་པའི་སྐབས་ཀྱི་ཀུན་གཞི་རྒྱུ་རྒྱུད་ཡིན་ན།
རྟེན་དཀྱིལ་འཁོར་བཞི་བརྟེན་པ་ཀུན་གཞི་དང་བཅས་པའི་ཕུང་ཁམས་སྐྱེ་
མཆེད་ཐམས་ཅད་ཀུན་གཞི་རྒྱུ་རྒྱུད་ཡིན་པའི་གོ་བ་ལེན་ཤེས་དགོས་ཏེ།
རྗེ་བཙུན་གྱིས། ཇོ་ལྕགས་མར། གཞི་ཆོས་ཅན་འཁོར་བའི་
གནས་ཚུལ། ལམ་ཇི་ལྟར་བསྒོམ་པའི་ཚུལ་འབྲས་བུ་མཐར་ཐུག་
༥ངས་རྒྱས་ཀྱིས་བཤད་པ་གསུམ་ལས། དང་པོ་འདིར་མི་འཆད་དེ་མ་
དག་པའི་སྣང་བའི་སྐབས་སུ་བསྟན་ཟིན་ཏོ། །གསུངས་པའི་དང་པོ་
ཀུན་གཞི་རྒྱུ་རྒྱུད་ཡིན་ཏེ། རྒྱུད་གསུམ་གྱི་ས་བཅད་པའི་དང་པོ་ཡིན་
136

ཀན་གཞའི་ཡིག་ཆུང༌།
པའི་ཕྱིར། ཀུན་གཞི་རྒྱུ་རྒྱུད་ལ་འཁོར་འདས་ཚང་བས་རྩ་རྒྱུད་ཅེས་
པའི་རྡོ་རྗེའི་ཚིག་འདི་གཏིང་ཟབ་ཅིང་རྒྱ་ཆེ་བ་ཞིག་ཡིན་པས་འདིའི་གོ་
དོན་ཚུལ་བཞིན་དུ་སློང་མ་ཤེས་ན། ས་སྐྱ་པའི་ཀུན་གཞི་འདོད་པ་འདི་
སེམས་ཙམ་པ་དང་འདྲ་ཞེས་དང༌། ལྷན་ཅིག་སྐྱེས་པའི་ཡེ་ཤེས་ཁོ་ན་
ཀུན་གཞི་ཡིན་ཞེས་སོགས་སྒྲོ་བསྐུར་བྱེད་པ་ནི། སྔོན་གྱི་དུས་ནས་
བྱུང་བར་འདུག་གོ །སེམས་ཀུན་གཞིའི་གསལ་ཆ་དེ་བག་ཆགས་ཀྱི་
རྟེན་དུ་བཞེད་པ་སེམས་ཙམ་དང་འདྲ་ཡང༌། ངོ་བོ་སྟོང་པ་ལ་བྱ་བྱེད་
རུང་བར་གསུངས་པ་དང༌། འཁོར་འདས་ཚང་ཚུལ་སོགས་གསུངས་པ་
མི་འདྲ་བས། ངོར་ཆེན་གྱིས། སེམས་ཙམ་པའི་ཀུན་གཞི་དང་མི་
འདྲ་གསུངས་པའི་དགོངས་པའང་དེ་ཡིན་ནོ། །འཇམ་མགོན་བདག་
ཉིད་ཆེན་པོས། ཕུང་པོ་ཁམས་དང་སྐྱེ་མཆེད་ལ།། སངས་རྒྱས་ས་བོན་
བཏབ་ནས་ནི། །ཚེ་འདིར་སངས་རྒྱས་བྱེད་པ་ཡི། །ཐབས་ལ་དབང་
བསྐར་ཞེས་སུ་གསུངས། །ཞེས་པའི་ཕུང་ཁམས་སྐྱེ་མཆེད་ཀྱང་ཀུན་གཞི་རྒྱུ་
རྒྱུད་དུ་ངོས་འཛིན་དགོས་སོ། ། ངོར་ཆེན་རྡོ་རྗེ་འཆང་གིས། རྣམ་དག་
དཀྱིལ་འཁོར་བཞི་ཡི་འཛིན་མ་ལ། །རྣམ་དཀར་དབང་བཞིའི་ཆར་
རྒྱུན་ལེགས་ཕབ་པས་ཞེས་སོགས་གསུངས་པའི་དཀྱིལ་འཁོར་བཞི་ཡང་
རྒྱུ་རྒྱུད་ཡིན་ལ། ཟླ་ཟེར་དུ། གཞི་ཡི་གནས་ལུགས་སྒེ་འཆི་བར་
དོ་གསུམ། །ཇི་ལྟར་ཡོད་བཞིན་ཉམས་སུ་བླངས་པའི་མཐུས།
འབྲས་བུ་སྐུ་གསུམ་མངོན་དུ་བྱེད་པ་ཡི། །ཤིང་རྟ་ཆེན་པོའི་ལམ་འདི་
ཁོ་བོས་རྟོགས། །ཞེས་གསུངས་པའི་སྐྱེ་འཆི་བར་དོ་གསུམ་ཡང་རྒྱུ་
137

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རྒྱུད་དུ་བསྡུ་དགོས་སོ། །ལྗོན་ཤིང་གི་རིགས་དང་རིགས་བདག་ཡིན་
པའི་རྒྱུ་མཚན་གྱིས་གྲོལ་བར་འཐད་པ་འཆད་པའི་སྐབས་སུ། རྒྱུ་
འཁོར་བའི་ཆོས་ཐམས་ཅད་འབྲས་བུ་དེ་བཞིན་གཤེགས་པའི་རིགས་ཡིན་
ཚུལ་གསུངས་པའང་གནད་འདི་དང་གཅིག་པ་ཡིན་ནོ། །རྒྱུ་མཚན་དེ་
དག་གི་ཕྱིར་ན། རྟེན་དཀྱིལ་འཁོར་བཞི་གཙོ་བོར་སྨོས་པའི་ཕུང
ཁམས་སྐྱེ་མཆེད་ཐམས་ཅད་རང་སེམས་སྐད་ཅིག་མའི་ཆོ་འཕྲུལ་དུ་ངོ་
ཤེས་པའི། སེམས་མྱོང་རིག་བྱེ་བྲག་ཏུ་མ་ཕྱེ་བ། རིས་སམ་ཕྱོགས་
སུ་མ་ཆད་པ། ཐབས་རིག་པ་གསལ་ལ་མ་འགགས་པ།
སྟོང་པ་ཉིད་ལ་ཀུན་གཞིར་བཞེད་པ་ཡིན་པས། རྒྱས་བཤད་དུ། ཀུན་
གཞིའི་རང་རང་བཞིན་དང་། རྟེན་དང༌། བརྟེན་ཚུལ། རྒྱུ་དང༌།
རྩ་བ་དང༌། འབྲེལ་ཚུལ། འཁོར་འདས་ཚང་ཚུལ་ཏེ་བདུན་གྱི་སྒོ་
ནས་བཀྲོལ་དགོས་པའི་རྒྱུ་མཚན་ཡང་དེ་ཡིན་ནོ། །དེས་ན་རྒྱུ་ལྷན་ཅིག་
སྐྱེས་པའི་ཆོས་ཉེར་བདུན་པོ་ཐམས་ཅད་ཀུན་གཞི་རྒྱུ་རྒྱུད་དུ་ཁས་ལེན་
དགོས་ཀྱི་ལྷན་སྐྱེས་ཀྱི་ཡེ་ཤེས་ཁོ་ན་ཀུན་གཞི་རྒྱུ་རྒྱུད་དུ་ཁས་ལེན་པ་
གཞུང་དང་མི་འགྲིགས་ཏེ། ལྷན་སྐྱེས་ཀྱི་ཡེ་ཤེ ས་བསྒོམ་པའི་ཚེ།
གཞི་གང་དུ་བསྒོམ་པ། ངོ་བོ་གང་བསྒོམ་པ་སོགས་ཀྱིས་ས་བཅད་
ནས་ཀུན་གཞི་རྒྱུ་རྒྱུད་ཀྱི་སྟེང་དུ་འཁོར་འདས་དབྱེར་མེད་བསྒོམ་དགོས་
པར་གསུངས་ཀྱིས། ཀུན་གཞི་རྒྱུ་རྒྱུད་རང་ལྡོག་ནས་ལྷན་སྐྱེས་ཀྱི་ཡེ་
ཤེས་ཡིན་པར་མ་གསུངས་སོ། །འོ་ན་ཁྱེད་ཀྱིས་སེམས་འཁྲུལ་པ་དང་
བཅས་པ་ལ་ཀུན་གཞི་རྒྱུ་རྒྱུད་དུ་ངོས་འཛིན་པར་འདུག་པས། ཁྱེད་ཀྱི་
138

ཀུན་གཞིའི་ཡིག་ཆུང༌།
ལམ་འདི་མི་ཟབ་པ་ཡིན་ནོ་ཞེ་ན། སེམས་འཁྲུལ་པ་དང་བཅས་པ་ལ་
ཀུན་གཞི་རྒྱུ་རྒྱུད་དུ་ངོས་བཟུང་ནས། ཐབས་རྒྱུད་ཀྱིས་མ་ཟིན་པར་
འཇོག་ན་ཁྱེད་བདེན་མོད། དེ་འདྲ་མ་ཡིན་ཏེ། རྩ་རྒྱུད་ལས།
གང་དང་གང་གིས་འཇིག་རྟེན་འཆིང་འགྱུར་བ། །དེ་དང་དེས་ནི་བ།
འཆིང་བ་ལས་གྲོལ་ཏེ། །དེ་ཉིད་མི་ཤེས་འཇིག་རྟེན་མི་གྲོལ་ཞིང༌། །
དེ་ཉིད་རྣམ་སྤངས་དངོས་གྲུབ་རྙེད་མི་འགྱུར། །ཞེས་དང༌། རྣམ་རྟོག་
ཉིད་ཀྱིས་རྣམ་རྟོག་དང་། །སྲིད་པ་ཉིད་ཀྱིས་སྲིད་པ་འདག །
ཅེས་དང༌། གྲུབ་ཆེན་ས་ར་ཧས། གང་གིས་བླུན་པོ་འཆིང་བའི་
དངོས། །དེ་ཡིས་མཁས་རྣམས་རྣམ་པར་གྲོལ། །ཞེས་གསུངས་པ་
ལྟར། འཁྲུལ་སྣང་ལ་ལམ་དུ་བྱས་ཀྱང་ཐབས་ཁྱད་པར་ཅན་གྱིས་ཟིན་
པའི་སྟོབས་ཀྱིས་དུས་མྱུར་བ་ཉིད་དུ་འཁྲུལ་སྣང་ཡེ་ཤེས་སུ་མཐོང་ནས་
གྲོལ་བར་འགྱུར་བ་ཡིན་པས་ལམ་འདི་ཆེས་ཟབ་པ་ཡིན་ཅིང༌། དེས་
ན་ལམ་འདི་ལ་རྣམ་ཤེས་དང་ཡེ་ཤེས་ཀྱི་དབྱེ་བ་དགོས་པའི་རྒྱུ་མཚན་
ཡང་དེ་ཡིན་ནོ། །གལ་ཏེ་ཅིས་ཀྱང་དང་པོ་ཉིད་ནས་མ་འཁྲུལ་བ་ལམ་
དུ་བྱེད་དགོས་སོ་ཞེ་ན། གང་ཟག་དབང་པོ་ཡང་རབ་རིག་པ་རང་སྣང་
གི་བློ་ཅན་རྣམས་ལ་བླ་མ་རྟོགས་ལྡན་གྱིས་རང་བཞིན་རྫོགས་པ་ཆེན་པོའི་
ངོ་སྤྲོད་མཛད་དེ་ངོ་འཕྲོད་པའི་ཚེ་དེ་འདྲ་འབྱུང་སྲིད་མོད། དེ་མན་ཆད་
ལ་བླ་མ་རོང་སྟོན་ལྷ་དགས་རྗེ་བཙུན་མི་ལ་ལ་ངོ་སྤྲོད་བཏབ་པ་ལྟ་བུ་ཞིག་
རེད་འགྲོ་ཉེན་ཆེ་བས་རང་གི་རྒྱུད་ཚོད་དང་བསྟུན་པའི་ཆོས་ཉམས་སུ་
ལེན་པ་ནི་གནད་དུ་ཆེ་སྟེ། གང་ཟག་དམན་པས་ཆོས་ལ་མཐོ་
139

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
བསྙབས་བྱས་ཏེ་མགོ་མཐོ་སར་བཏགས་ནས་སྐེ་དམའ་ས་ནས་ཆད་པ་
འགའ་རེ་མཐོང་ངོ༌། །འོ་ན་ཁྱེད་ཀྱི་ཀུན་གཞི་རྒྱུ་རྒྱུད་ཀྱི་སྟེང་དུ་འཁོར་འདས་
དབྱེར་མེད་ཇི་ལྟར་བསྒོམ་ཞེ་ན།། རྗེ་བཙུན་རིན་པོ་ཆེས། རང་སེམས་
གདོད་ནས་སྤྲོས་བྲལ་རྒྱུ་རྒྱུད་དང༌། དབང་གི་ཡེ་ཤེས་ལམ་གྱི་ལྟ་བ་
དང༌། །ཉམས་མྱོང་སངས་རྒྱས་ས་དང་ངོ་བོ་གཅིག །རྟོགས་པའི་ཁྱད་
པར་ཟླ་བའི་དཔེ་ཡིས་བསྟན། །ཞེས་གསུངས་པ་ལྟར། འཁོར་
འདས་ཐམས་ཅད་རང་སེམས་སུ་ངོ་ཤེས་པའི་སེམས་གསལ་ཙམ་རྒྱུན་མི་
འཆད་པ་དེའི་རང་བཞིན་གང་དུའང་མ་གྲུབ་པའི་སྟོང་པ་ཉིད་དུ་ཐག་ཆོད་
ནས། སེམས་ཉིད་གསལ་སྟོང་ཟུང་འཇུག་སྤྲོས་པ་ཐམས་ཅད་དང་
བྲལ་བའི་རྒྱུ་རྒྱུད་དང༌། དབང་དུས་ཀྱི་ཡེ་ཤེསཤེས། ལམ་གྱི་ལྟ་བ།
ཉམས་མྱོང་གི་ཏིང་ངེ་འཛིན། སངས་རྒྱས་ཀྱི་ཡེ་ཤེས་རྣམས་ངོ་བོ་
གཅིག་ཏུ་ཐག་བཅད་དེ། རྒྱུད་གསུམ་དབྱེཪ་མེད་དུ་བསྲེས་ནས་
ཉམས་སུ་ལེན་པ་ཡིན་ནོ། །དེས་ན་དེ་འདྲའི་སྐབས་ཀྱི་རང་སེམས་ལྷན་
ཅིག་སྐྱེས་པའི་ཡེ་ཤེས་ལ་རྒྱུ་རྒྱུད་གསུངས་པ་དང༌། རྒྱུད་གསུམ་གྱི་
ཟླས་ཕྱེ་བའི་ཀུན་གཞི་རྒྱུ་རྒྱུད་ལ་འཁོར་འདས་ཚང་བས་རྩ་རྒྱུད་ཅེས་པའི་
རྒྱུ་རྒྱུད་གཉིས་ཅུང་ཟད་ངོས་འཛིན་ལུགས་མི་འདྲ་བའི་གནད་ཀྱང་ཤེས་
དགོས་སོ། །དེས་ན་པཎྜི་ཏས་རྟོགས་ལྡན་རྒྱན་པོ་པ་ལ་གདམས་ང།་
ཕྱག་ཆེན་མིག་ཐུར་དུ། སེམས་ཀུན་གཞིའི་ཀུན་རྫོབ་དང་དོན་དམ་
པའི་གནས་ལུགས་རྟོགས་ནས། ཞེས་དང༌། ཐམས་ཅད་མཁྱེན་
པ་དཀོན་མཆོག་ལྷུན་གྲུབ་ཀྱིས། ལྷན་སྐྱེས་ཀྱིས་ཆོས་གསུམ་ལ་
140

ཀན་གཞིའི་ཡིག་ཆུང་།
གནས་ཚུལ་གྱི་དབང་དུ་བྱས་པ་དང༌། སྣང་ཚུལ་གྱི་དབང་དུ་བྱས་པ་
གཉིས་གསུངས་པ་འདི་དག་ལ་དཔག་ན། ཀུན་གཞི་རྒྱུ་རྒྱུད་ལ་འཆད་
པའི་ཚེ་ཀུན་རྫོབ་དང་དོན་དམ་གྱི་ཆ་གཉིས་ཡོད་ཀྱང༌། བསྒོམ་པའི་ཚེ་
བདེན་གཉིས་ཡ་བྲལ་དུ་མ་ཤོཪ་བ་ཞིག་གནད་དུ་ཆེ་བར་སེམས་སོ། །
ཀུན་གཞི་རྒྱུ་རྒྱུད་ལ་འཁོར་འདས་ཚང་ཚུལ་གྱི་གནད་དང༌། ལུས་ཐབས་
རྒྱུད་ཀྱི་ཚེ། སྤང་བྱ་ལུས་ཀྱིས་སྤོང༌། གཉེན་པོ་ལུས་ཀྱིས་བྱེད།།
ས་ལམ་ལུས་ཀྱི་སྟེང་དུ་བསྒྲོད་པར་གསུངས་པའི་ཕྱི་ནང་གི་རྟེན་འབྲེལ་གྱི་
གནད་དང་། རྒྱུད་གསུམ་གྱིས་དཀྲི་ཚུལ་འདི་དང༌། གནད་དྲུག་གི་
སྒོ་ནས་དཀྲི་བ་གཉིས་ངོ་བོ་མཚུངས་པས་རྒྱུ་ལ་གནས་པ། དབང་
ལས་ཐོབ་པ། ལམ་ལ་གོམས་པ་ལྟ་བ་ལ་ཉམས་སུ་མྱོང་བ་གྲུབ་
མཐའ་ལ་རྟགས་ཤར་བ། འབྲས་བུ་ལ་མངོན་དུ་གྱུར་པ་རྣམས་ཀྱི་
གནད་ལ་ངེས་པ་སྐྱེས་ཚེ། འཁོར་བའི་རྒྱུ་འབྲས་སྡུག་ཀུན་གཉིས།
མྱང་འདས་ཀྱི་རྒྱུ་འབྲས་འགོག་ལམ་གཉིས་སུ་གནས་འགྱུར་བར་གོ་ནས།
སྡུག་བསྔལ་བདེན་པ་སྐུ་དང་ཡེ་ཤེས་སུ་མཐོང་ནས་འགོག་བདེན་དང༌།
ཀུན་འབྱུང་བདེན་པ་ཡེ་ཤེས་སུ་མཐོང་ནས་ལམ་བདེན་དུ་རྟོགས་ཏེ་ལྟ་བ་
འཁོར་འདས་དབྱེར་མེད་ཀྱི་དོན་ལ་ཡིད་ཆེས་སྐྱེ་བར་འགྱུར་བ་ཡིན་ལ།
དེའི་དུས་སུ་བསྐེད་རིམ་གྱི་སྦང་གཞི་སྦྱོང་བྱེད་སྦྱོར་བ་ཡང༌། བློས་
བཏགས་ཀྱི་མཚོན་ཆོས་བསྒྲིགས་པ་ཙམ་མ་ཡིན་པར། རྒྱུ་རྒྱུད་ཀྱི་དག་
པ་གསུམ། ཐབས་རྒྱུད་དང༌། འབྲས་རྒྱུད་ཀྱི་དག་པ་གསུམ་དུ་ངོ་
འཕྲོད་ནས་སྙིང་ནས་ཡིད་ཆེས་སྐྱེས་ཤིང༌། ལུས་དཀྱིལ་བསྒོམ་པའི་ཚེའང་
141

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
གདོད་ནས་སྐུ་དང་ཡེ་ཤེས་ཡིན་པ་ལ་ཡིན་པར་ངོ་ཤེས་པར་འདུག་པས་
ཡེ་ཤེས་པ་གཞུག་ག་ལ་དགོས་སྙམ་པ་དང༌། གྱ་ནོམ་ལྷར་ཞེན་གྱི་དྲི་
མས་གཏན་ནས་མ་གོས་པ་ཞིག་འབྱུང་བ་ཡིན་ནོ། །ལུས་ཐབས་རྒྱུད་ཀྱི་
སྐབས་སུ། ཆེས་ཟབ་པའི་ཆོས་འདི་ཉམས་སུ་ལེན་པའི་ཚེ། སྨིན་བྱེད་
་དབང་དང༌། གྲོལ་བྱེད་ཀྱི་ལམ་རིམ་པ་གཉིས་དང༌། དེའི་ཡན་
ལག་གཏོར་མ། སྦྱིན་བསྲེག་ལ་སོགས་པ་ཐམས་ཅད་ཀྱི་དུས་སུ།
རྒྱུད་གསུམ་བསྲེས་ནས། རྒྱུ་འབྲས་རྒྱས་གདབ་གཉིས། ལུས་
སེམས་རྒྱས་གདབ་གཉིས། ངོ་བོ་ཉིད་ལ་ངོ་བོ་ཉིད་ཀྱི་རྒྱ་སྟེ་རྒྱ་ལྔའི་ར་
བར་བཚུད་དེ་བསྒོམ་པར་བྱེད་པ་ཡིན་པས། རང་རང་གི་ཐད་སོའི་རྒྱུ་
ལམ་འབྲས་གསུམ་གྱི་ལྡོག་ཆ་སོ་སོར་ཤེས་པར་བྱས་ཏེ་གཅིག་ཏུ་བསྲེས་
ནས་ཉམས་སུ་ལེན་པས་ན་བདག་ཉིད་ཆེན་པོས། བརྡ་དོན་གསལ་
བའི་ཁྲིད་ཡིག་གི་བར་སྐབས་ཚིགས་བཅད། གཞི་ལམ་འབྲས་གསུམ་
དབྱེར་མེད་དོན་སྨྲ་བ། །འཁོན་གྱི་རིགས་སྐྱེས་ཤཱཀྱའི་སྲས་པོ་མཆོག །
བཟང་པོ་ལས་རྡོ་རྗེའི་རིགས་ཅན་ཀུན་དགའ་རྒྱལ་མཚན་དཔལ།
གཞན་དོན་མཐུན་སྨྲ་བ་སུ། །ཞེས་གསུངས་པ་ཡིན་ནོ། །ཕྱག་རྒྱ
ཆེན་པོ་འབྲས་བུའི་རྒྱུད་མཐར་ཐུག་གནས་འགྱུར་འཆད་པའི་ཚེའང༌།
ལྗོན་ཤིང་ལས། ཕུང་པོ་ལྔ་རིགས་ལྔར། དུག་ལྔ་ཡེ་ཤེས་ལྔར།
དཀྱིལ་འཁོར་བཞི་སྐ་བཞིར། ལུས་ངག་ཡིད་གསུམ་སྐུ་གསུང་ཐུགས་
སུ་གནས་འགྱུར་བར་གསུངས་པ་དེ་ཀུན་གཞི་རྒྱུ་རྒྱུད་ཀྱི་གནས་འགྱུར་
ཚུལ་གསུངས་པ་ཡིན་པས་ཕུང་པོ་ལྔ། དུག་ལྔ། དཀྱིལ་འཁོར་
142

ཀུན་གཞིའི་ཡིག་ཆུང༌།
བཞི། ལུས་ངག་ཡིད་གསུམ། རྣམ་ཤེས་བརྒྱད་རྣམས། སེམས་
མྱོང་རིག་བྱེ་བྲག་ཏུ་མ་ཕྱེ་བ། རིས་སམ་ཕྱོགས་སུ་མ་ལྷུང་བ།
ཐབས་རིག་པ་གསལ་ལ་མ་འགགས་པ། ངོ་བོ་སྟོང་པ་ཉིད་ལ་ཀུན་
གཞིར་བཞེད་པ་ཡིན་གསུངས་པའི་མཚན་ཉིད་འདིས་ཁྱབ་དགོས་པའི་
གནད་ཀྱང་ཤེས་དགོས་ཏེ། ལྗོན་ཤིང་ལས། ངོ་བོ་གཅིག་ཀྱང་
ལྡོག་པ་ཐ་དད་པ་རྣམ་པ་བཞི་སྟེ། ཕུང་པོ་ལྔར་བསྡུས་པ་དང་།
དཀྱིལ་འཁོར་བཞི་རྟེན་ཡིན་ལ་བརྟེན་པ་ཡིད་དང་ལྔར་བསྡུས་པ༌དང༌།
ལུས་ངག་ཡིད་གསུམ་དུ་བསྡུས་པ་དང༌། དེ་དག་ཐམས་ཅད་ཀྱི་བྱེད་
པ་པོ་ཡིན་པའི་ཕྱིར་ཡིད་འབའ་ཞིག་གནས་འགྱུར་ཚུལ་ལོ། །ཞེས་དེ་
ཐམས་ཅད་ངོ་བོ་གཅིག་ལ་ལྡོག་པ་ཐ་དད་དུ་གསུངས་པའི་ཕྱིར། །དེ་
ལྟར་གནས་འགྱུར་བཤད་པ་དེའང་ཀུན་གཞི་རྒྱུ་རྒྱུད་ཀྱི་ཀུན་རྫོབ་ཀྱི་ཆ་
ཡིན་གྱི། དོན་དམ་མ་ཡིན་པས། རིག་སྟོང་གཉིས་སུ་མེད་པའི་ཡེ་
ཤེས་ཁོ་ན་རྒྱུ་རྒྱུད་དུ་ཁས་བླངས་ན་གནས་འགྱུར་མི་འཐད་དེ། རང་
བཞིན་ལ་གནས་འགྱུར་རང་ལུགས་ལ་མི་བཞེད་པའི་ཕྱིར་དང༌། རྒྱུད་
གསུམ་དུ་དབྱེ་བ་འདི་ཀུན་རྫོབ་ཐབས་ཀྱི་ཆ་གཙོ་བོ་ཡིན་པར་རབ་དབྱེ་
ལས།། རྒྱུ་དང་ལམ་དང་འབྲས་བུ་ཡི། །དབྱེ་བ་ཐམས་ཅད་ཀུན་རྫོབ་
ཡིན། །སོ་སོར་ཐར་དང་བྱང་ཆུབ་སེམས། །དབང་བསྐར་ལ་སོགས་ཆོ་ག་
དང༌། ། བསྒོམ་པའི་དམིགས་པ་ཇི་སྙེད་དང༌། །རྟེན་འབྲེལ་ཟབ་མོ་
ཐམས་ཅད་དང༌།།ས་དང་ལམ་གྱི་དབྱེ་བ་དང༌། །རྫོགས་པའི་
སངས་རྒྱས་ཐོབ་པ་ཡང༌། །ཀུན་རྫོབ་ཡིན་གྱི་དོན་དམ་མིན། །ཞེས་
143

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
གསུངས་པའི་ཕྱིར། འདི་དག་གི་གནད་ལ་དགག་སྒྲུབ་ཅུང་ཟད་མ་
བྱས་ན་དོན་གྱི་གོ་བ་བསྐྱེད་མི་ནུས་ལ། བྱས་ན་རང་གི་རྒྱུད་ཚོད་
དམན་པ་རང་ཉིད་ཀྱིས་མངོན་སུམ་ཚད་མས་གྲུབ་པས་སྔོན་གྱི་སྐྱེས་ཆེན་
དམ་པ་སར་གནས་ཀྱི་བྱང་སེམས་ཡིན་ངེས་སྙམ་པའི་གསུང་ལ་ཟུར་ཟ་
ཞས་པ་པ་རྐང་ཞབས་ཀྱི་རྡུལ་འཕགས་ནས་དཔྲལ་བའི་མིག་ཕུད་ཟེར་བའི་
དཔེ་ལྟར་དུ་འགྲོ་ཉེན་ཆེའང༌། དེང་གི་སྐབས་སུ་བདག་ཅག་གི་འདྲེན་
པ་དམ་པ་འཇམ་མགོན་རྡོ་རྗེ་འཆང་ཆེན་པོ་འདི་ཉིད་ཀྱི་མདུན་ས་ན།
གསུང་ངག་ལམ་འབྲས་ཀྱི་བསྟན་པ་ཉི་ཞར་ཙམ་གནས་ཤིང༌། དེ་ལ་
རྗེས་སུ་འཇུག་པའི་སྐྱེས་སྦྱངས་ཀྱི་བློ་གྲོས་གསལ་བའི་མཁས་པ་མང་པོ་
བཞུགས་པས། དེ་དག་ལ་ཕན་དུ་རེ་ནས་ད་ནི་འཛེམ་མེད་དུ་སྨྲ་བར་
བྱ་སྟེ། སྤྱིར་འཇིགས་བྲལ་རྣལ་འབྱོར་གྱི་དབང་ཕྱུག་དཔལ་ལྡན་བེེརླ་
པའི་གསུང་ངག། མདོ་རྒྱུད་མ་ལུས་པའི་དོན་གྱི་བཅུད་ཕྱུང་བ།
དཔལ་བརྩེ་བ་ཆེན་པོ་ཡབ་སྲས་ཀྱི་རང་ལུགས། རྒྱུད་གསུམ་ཉམས་
ལེན་གྱི་གནད་ཀྱི་གོ་བ་ནི། རྒྱུ་རྒྱུད་འཁོར་བའི་ཆོས་ཕུང་ཁམས་
མཆེད་ལྕགས་ཁམས་ལྟ་བུ་དེ། ཐབས་རྒྱུད་ཡང་གསང་མཁའ་འགྲོའི་
ཞལ་རླངས་མ་ཡལ་བ་སྨིན་གྲོལ་གྱི་ལམ་ཡན་ལག་དང་བཅས་པ་མན་
ངག་གསེར་འགྱུར་གྱི་རྩི་ལྟ་བུས་བྲན་པའི་ཚེ། འབྲས་རྒྱུད་སྐུ་དང་ཡེ་
ཤེས་ཕྲིན་ལས་དང་བཅས་པ་གསེར་བཟང་པོ་ལྟ་བུའི་ངོ་བོར་དུས་མྱུར་བ་
ཉིད་དུ་གནས་འགྱུར་བར་བྱེད་པ་ལ་གསུང་ངག་ལམ་འབྲས་ཀྱི་གདམས་
པ་ཟེར་བ་ཡིན་པ་ལ། འདིའི་རྒྱུ་རྒྱུད་ངོས་འཛིན་གྱི་སྐབས་སུ། རྒྱུ་
144

ཀུན་གཞིའི་ཡིག་ཆུང༌།
རྒྱུད་ཀྱི་ངོ་བོ་ལྷན་ཅིག་སྐྱེས་ཡེ་ཤེས་ཁོ་ན་ཡིན་གྱི་སེམས་འཁྲུལ་པའི་ཆ་
རྣམས་མིན་གསུངས་པ་ནི། དབུ་མ་གཞན་སྟོང་གི་ལྟ་བ་ཐུགས་དབུས་
སུ་བཅུག་པའི་སྐྱོན་ལས་བྱུང་བ་ལ་ཐེ་ཚོམ་མེད་དེ། གཞན་སྟོང་པ་
རྣམས་གསང་སྔགས་ཀྱི་སྦྱངས་གཞི་སྦྱོང་བྱེད་སྦྱོར་བའི་ཚེ། ཕུང་
ཁམས་སྐྱེ་མཆེད་ཐམས་ཅད་ལ་མཚན་ཉིད་གསུམ་གསུམ་དུ་ཕྱེ་བའི་
ཡོངས་གྲུབ་ཁོ་ན་སྦྱངས་གཞི་ཡིན་གྱི། ཀུན་བརྟགས་གཞན་དབང་
གཉིས་ཀུན་རྫོབ་འཁྲུལ་པའི་ཆ་ཡིན་པས་སྦྱངས་གཞི་མིན་ཏེ་སྤྲང་བྱ་ཡིན་
ནོ། །ཞེས་བཞེད་པ་འདི་ཐུགས་ལ་བཟུང་ནས། ལྷན་ཅིག་སྐྱེས་
པའི་ཡེ་ཤེས་རྒྱུ་རྒྱུད་ཡིན་གྱི། སེམས་ཀུན་རྫོབ་འཁྲུལ་པའི་ཆ་རྒྱུ་རྒྱུད་
མིན། ཞེས་གསུངས་ཀྱིན་འདུག་པའི་ཕྱིར། དེས་ན་གནད་ཀྱི་གོ་
བ་འདི་ལྟར་ངེས་པར་བྱ་སྟེ། བོད་གངས་ཅན་གྱི་ལྗོངས་སུ་ཟབ་མོ་ངེས་པར་
དབུ་མའི་ལྟ་བ་སྨྲ་བ་སྔ་ཕྱིར་བྱུང་བ་རྣམས་ཀྱིས་བཞེད་ཚུལ་མི་འདྲ་བ་མང་
པོ་ཡོད་པ་ལས་ཐམས་ཅད་འབྲི་བར་མི་ནུས་མོད། གནད་དོན་དབུ་མ་
གཞན་སྟོང་པ་རྣམས་ཆོས་རྣམས་ལ་མཚན་ཉིད་གསུམ་དུ་ཕྱེ་ནས་ཀུན་
བརྟགས་གཞན་དབང་གཉིས་ཀུན་རྫོབ་ཡིན་པས་སྤང་བྱ་དང་།
ཡོངས་གྲུབ་བདེ་གཤེགས་སྙིང་པོ་དོན་དམ་བླང་བྱ་ཡིན་ནོ། །ཞེས་
བདེན་གཉིས་གཅིག་གྲོགས་སུ་གཅིག་མི་འདོད་པ་ཞིག་དང༌། རྒྱལ་
བའི་ལུང་གིས་ཡང་ཡང་བསྔགས་པ་དཔལ་མགོན་ཀླུ་སྒྲུབ་ཀྱི་དགོངས་པ་
ཇི་ལྟ་བ་བཞིན་དུ། མི་འཕྲོག་པའི་མཁྱེན་རབ་དང་ལྡན་པ་དཔལ་ལྡན་
བའི་
ཟླ་ཞབས་ཀྱིས། །ཐ་སྙད་བདེན་པ་ཐབས་སུ་གྱུར་པ་དང་། །
145

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
དོན་དམ་བདེན་པ་ཐབས་བྱུང་གྱུར་པ་སྟེ། །དེ་གཉིས་རྣམ་དབྱེ་གང་
གིས་མི་ཤེས་པ། །དེ་ནི་རྣམ་རྟོག་ལོག་པའི་ལམ་ངན་ཞུགས། །
ཞེས་དང༌།·ཀུན་རྫོབ་དེ་ཉིད་གཤོག་ཡངས་དཀར་པོ་རྒྱས་གྱུར་པ། །
ངང་པའི་རྒྱལ་པོ་དེ་ནི་སྐྱེ་བོའི་ངང་པ་ཡིས། །མདུན་དུ་བདར་ནས་
དགེ་བའི་རླུང་གི་ཤུགས་སྟོབས་ཀྱིས། །རྒྱལ་བའི་ཡོན་ཏན་རྒྱ་མཚོའི་ཕ་
རོལ་མཆོག་ཏུ་འགྲོ། །ཞེས་དང༌། སློབ་དཔོན་ཀླུ་སྒྲུབ་ཞབས་ཀྱི་
ལམ་ལས་ནི། །ཕྱི་རོལ་གྱུར་ལ་ཞི་བའི་ཐབས་མེད་དེ། །དེ་དག་
ཀུན་རྫོབ་དེ་ཉིད་བདེན་ལས་ཉམས། །དེ་ལས་ཉམས་པས་ཐར་པ་
འགྲུབ་ཡོད་མིན། །ཞེས་གསུངས་པ་ལྟར་བདེན་གཉིས་གཅིག་
གྲོགས་སུ་གཅིག་མཐོང་ནས་ཐབས་ཤེས་ཟུང་འཇུག་གི་ལམ་གྱིས་ས་ལམ་
བསྒྲོད་པའི་ཚུལ་གཉིས་ཡོད་པ་ལས། རང་རེ་རྣམས་ཕྱི་མ་འདིའི་རྗེས་
འཇུག་ཡིན་ཏེ། རྩ་རྒྱུད་ལས། དེ་ཡི་རྗེས་སུ་དབུ་མ་བསྟན། །
སྔགས་ཀྱི་རིམ་པ་ཀུན་ཤེས་ནས། །དེ་རྗེས་ཀྱེ་ཡི་རྡོ་རྗེ་བསྟན།
ཞེས་སྔགས་ཀྱི་ཉམས་ལེན་གྱི་སྔོན་དུ་དབུ་མའི་གྲུབ་མཐའ་ལ་སློབ་དགོས་
པར་གསུངས་ལ། སློབ་ཚུལ་རྗེ་བཙུན་རིན་པོ་ཆེས། སློབ་དཔོན་
ཀླུ་སྒྲུབ་ཀྱི་གསུང་དང༌། དབུ་མ་འཇུག་པ་སོགས་ལ་བསླབ་པར་བྱའོ་
ཞེས་རྗེས་འཇུག་རྣམས་ལ་གདམས་པར་མཛད་པའི་ཕྱིར་རོ། །དབུ་མ་
གཞན་སྟོང་གི་གྲུབ་མཐའ་རང་ལུགས་མ་ཡིན་ཏེ། རྗེ་བཙུན་རིན་པོ་
ཆེས། ཉན་ཐོས་དག་མྱང་འདས་རྫས་གྲུབ་ཏུ་འདོད་ལ། དེ་ལྟར་དུ་
ད་ལྟ་བོད་ཀྱི་དབུ་མ་པ་ཕལ་ཆེར་ཡང་འདོད་དོ། །ཡང་དག་པ་མ་ཡིན་
146

ཀུན་གཞིའི་ཡིག་ཆུང༌།
ཏེ། སྔར་ཡང་སུན་ཕྱུངས་ལ། སྟོང་མིན་སྟོང་པ་མིན་པ་འང་མིན།
ཞེས་བྱ་བའི་སྐབས་སུ་དགག་པར་བྱའོ། །ཞེས་གསུངས་པའི་ཕྱིར་དང༌།
འཇམ་མགོན་བདག་ཉིད་ཆེན་པོས་རབ་དབྱེ་ལས་ཀྱང་དགག་པ་མང་དུ་
མཛད་པའི་ཕྱིར་རོ། །སྔགས་རྒྱུད་སྡེའི་དགོངས་པ་ཉམས་སུ་ལེན་པ་
ལའང་དང་པོ་ཉིད་ནས་རིག་སྟོང་གཉིས་སུ་མེད་པའི་ཡེ་ཤེས་ཁོ་ན་རྩལ་དུ་
བཏོན་ཏེ་ཐབས་སྨིན་བྱེད་ཀྱི་དབང༌དང༌། གྲོལ་བྱེད་ཀྱི་ལམ་ཡན་
ལག་དང་བཅས་༌པ༌ལ་ཧ་ཅང་གཙིགས་སུ་མི་མཛད་པ་ཞིག་དང༌། ཐོག་
མར་སྨིན་བྱེད་ཀྱི་དབང་ཞུས། དེ་ནས་གྲོལ་བྱེད་ཀྱི་ལམ་ལྟ་བ་དང་
བསྐེད་རྫོགས་སོགས་མཆོག་གི་མངོན་རྟོགས་ལྔ་དང༌། བཟླས་བརྗོད་
སོགས་ཡན་ལག་གི་མངོན་རྟོགས་ལྔ་དང༌། ཐུན་མོང་གི་མངོན་རྟོགས་
དམ་ཚིག་དང་སྡོམ་པ་སྟེ་བཅུ་གཅིག་ཡོད་པ་ལས། གང་ཟག་དབང་པོ་
རབ་ལ་དབང་དུས་སུ་ཡེ་ཤེས་སྐྱེ་བའང་ཡོད་མོད། འབྲིང་མན་ཆད་ལ་
ཐབས་རྒྱུད་ཀྱི་མངོན་རྟོགས་རྣམས་ལ་ཚུལ་བཞིན་དུ་བསླབ་པས་ད་གཟོད་
རང་བྱུང་ལྷན་ཅིག་སྐྱེས་པའི་ཡེ་ཤེས་རྒྱུད་ལ་སྐྱེ་བར་བཞེད་ནས།
ཐབས་རྒྱུད་ལ་ཤིན་ཏུ་གནད་ཆེ་བར་མཛད་པའི་ལུགས་གཉིས་ཡོད་པ་
ལས། རང་རེ་རྣམས་ཕྱི་མ་འདིའི་བརྒྱུད་འཛིན་ཡིན་ལ། དེའང་
རྣལ་འབྱོར་གྱི་དབང་ཕྱུག་བིརླ་པ་ཆེན་པོས། གསང་སྔགས་ཀྱི་ལམ་
ཉམས་སུ་ལེན་པ་ལ་རྟེན་འབྲེལ་གནད་དུ་ཆེ་བར་བཞེད་ཅིང༌། རྟེན་
འབྲེལ་གྱི་རྩ་བ་དབང་བསྐུར་ནས་བསྒྲིགས་པར་མཛད་ལ། དེའང་ཕྱི་
ནང་གསང་བ་དེ་ཁོ་ན་ཉིད་མཐར་ཐུག་དང་བཅས་པའི་རྟེན་འབྲེལ་ལྔ་
147

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
འགྲིགས་དགོས་པ་ལས། ཀུན་བརྟགས་གཞན་དབང་ཡོངས་གྲུབ་
གསུམ་ལ། ཀུན་བཏགས་ལ་གཞན་དབང་གི་རྒྱ་དང༌། གཞན་
དབང་ལ་གཞན་དབང་གི་རྒྱ་དང༌། གཞན་དབང་ལ་ཡོངས་གྲུབ་ཀྱི་
རྒྱས་བཏབ་ནས་བསྒོམ་པའི་ཚེ། ཀུན་བཏགས་ཐ་སྙད་དུ་མེད་ཀྱང༌།
གཞན་དབང་ཀུན་རྫོབ་ཀྱི་བདེན་པ་འདི་ཉིད་ཤིན་ཏུ་གནད་ཆེ་སྟེ། རྡོ་
རྗེའི་ཚིག་རྐང་ལས། ལུས་ཁྱད་པར་ཅན་ལ་བརྟེན་ནས་དངོས་པོའི
མཐའ་རྟེན་ཅིང་འབྲེལ་བར་འབྱུང་བ་གཞན་དབང་རྟེན་འབྲེལ་ཞེས་
གསུངས་པ་ལྟར། རྟེན་འབྲེལ་ལྔ་གཞན་དབང་ཀུན་རྫོབ་བདེན་པ་
དང༌། ཡོངས་གྲུབ་སྟོང་པ་ཉིད་ཟུང་དུ་འཇུག་པའི་སྟེང་དུ་འགྲིགས་
དགོས་པ་ཡིན་གྱི། ཡོངས་གྲུབ་སྟོང་ཉིད་ཁོ་ན་རྩལ་དུ་བཏོན་ན།
རྟེན་འབྲེལ་ལྔའི་རྣམ་བཞག་ཐམས་ཅད་རྨང་ནས་འཇིག་པར་བྱེད་པ་ཡིན་
ནོ། །དེར་མ་ཟད་གཞན་སྟོང་གི་ལྟ་བ་འདི་ཇི་ལྟ་བ་བཞིན་ཁས་བླངས་
ན། ས་སྐྱ་པའི་རང་ལུགས་ཀྱི་ལྟ་བ་འཁོར་འདས་དབྱེར་མེད་གཏན་
ནས་བསྒོམ་མི་ཤེས་པ་ཡིན་ཏེ། རྩ་རྒྱུད་ཀྱི། འདི་ཉིད་འཁོར་བ་
ཞེས་བྱ་སྟེ། །འདི་ཉིད་མྱ་ངན་འདས་པ་ཉིད། །འཁོར་བ་སྤངས་
ནས་གཞན་དུ་ནི། །མྱ་ངན་འདས་པ་རྟོགས་མི་འགྱུར། །ཞེས་
གསུངས་པའི་འགྲེལ་པ་དག་ལྡན་ལས། འདི་ཉིད་ཅེས་བྱ་བ་ནི།
ཆོས་ཅན་གྱི་ཕྱོགས་ཐམས་ཅད་དོ། །འཁོར་བ་ཞེས་བྱ་སྟེ། ཞེས་བྱ་
བ་ནི། ལས་དང་ཉོན་མོངས་པས་ཁམས་གསུམ་ན་འཁོར་ལོ་བཞིན་དུ་
ཀུན་ཏུ་འཁོར་བའི་ཕྱིར་རོ། །འདི་ཉིད་མྱ་ངན་འདས་པ་ཉིད། །ཅེས་བྱ་
148

ཀན་གཞིའི་ཡིག་ཆུང༌།
བ་ནི། དེ་ཉིད་ཀྱི་ཆོས་ཉིད་རྟོགས་ན། སྡུག་བསྔལ་གྱི་ཕུང་པོ་ལས་
ཡོངས་སུ་གྲོལ་བའི་ཕྱིར་མྱ་ངན་ལས་འདས་པའོ། །དེས་ན།
འཁོར་བ་སྤངས་ནས་གཞན་དུ་ནི། །མྱ་ངན་འདས་པ་རྟོགས་མི་འགྱུར། །
ཞེས་བྱ་སྟེ།། འཁོར་བ་ཡང་དག་པར་མ་གྲུབ་པ་ཉིད་མྱ་ངན་ལས་
འདས་པ་ཞེས་བྱ་བ་ལས་གནས་ས་གཞན་ཞིག་ཏུ་སྐྱས་འགྲོ་ས་མེད་དེ།
སློབ་དཔོན་ཀླུ་སྒྲུབ་ཀྱི་ཞལ་སྔ་ནས། འཁོར་བ་སྤངས་པར་གྱུར་པ་ཡི།།
མྱ་ངན་འདས་ཁྱོད་མི་བཞེད་ཀྱི། །འཁོར་བ་མི་དམིགས་པ་ཡི་ནི། །
ཞི་ཉིད་མགོན་པོ་ཁྱོད་ཀྱིས་བསྟན། །ཞེས་གསུངས་སོ། །ཞེས་
གསུངས་ལ། དེ་བཞིན་དུ་དེའི་རྒྱས་བཤད་དབང་པོ་ཕུང་པོ་ཉོན་མོངས་
རྣམས་ལ་མདོ ཪ་བསྟན་གྱི་འདི་ཉིད་ཅེས་པའི་ངེས་བཟུང་གི་སྒྲ་དང་།
འཁོར་བ་སྤངས་པར་གྱུར་པ་ཡི། །ཞེས་སོགས་སྦྱར་ནས་བཤད་
ཤེས་ཚེ་འཁོར་འདས་བླང་དོར་དུ་འཛིན་པ་ལ་འཁོར་འདས་དབྱེར་མེད་ཀྱི
ལྟ་བ་མི་འབྱུང་བ་གོ་སྟེ། གཞན་སྟོང་པ་རྣམས་ཀྱིས། ཀུན་
བཏགས་གཞན་དབང་གཉིས་གློ་བུར་གྱི་དྲི་མ་ཀུན་རྫོ་བ་འཁྲུལ་པ་སྤང་བྱ་
ཡིན་པས་ལམ་དུ་བྱས་ཀྱང་འབྲས་བུར་མི་འགྱུར་བས་སྤང་བྱ་ཁོ་ན་ཡིན་
ནོ་ཞེས་དང༌། ཡོངས་གྲུབ་བདེ་གཤེགས་སྙིང་པོ་དོན་དམ་མྱ་ངན་ལས་
འདས་པ་བླང་བྱ་ཡིན་ལ། དེ་གསར་དུ་བསྐྱེད་མི་དགོས་པར་གདོད་
ནས་གྲུབ་པ་ཡིན་ནོ་ཞེས་བཞེད་ལ། དེ་ལྟ་བུའི་འཁོར་འདས་གཉིས་
དབྱེར་མེད་དུ་ཇི་ལྟར་བསྒོམ་ལེགས་པར་སོམས་དང༌། དཔེར་ན་མི་
གཉིས་ཀྱིས་གཅིག་གི་ཁ་ཤར་དང་གཅིག་གི་ཁ་ནུབ་ཏུ་བལྟས་ཏེ་སྐད་ཅིག་
149

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཀྱང་མི་སྡོད་པར་སོང་ན་དེ་གཉིས་འཕྲད་པའི་དུས་མི་འབྱུང་བ་དང་འདྲ་བ་
ཡིན་ནོ། །འདི་ལ་ནི་གངས་ཅན་གྱི་མཁས་པ་ཀུན་འདུས་ནས་བཀའ་
བགྲོས་ཀྱང་བདག་ལ་ལན་མེད་དོ། །ཡང་ལྷན་ཅིག་སྐྱེས་པའི་ཡེ་ཤེས་
བསྒོམ་པའི་སྐབས་སུ། སེམས་དྭངས་སྙིགས་འབྱེད་པ་འདིའང་།སུ།
སྙིགས་མ་ཞེས་པ་ཀུན་བཏགས་དང་གཞན་དབང་གཉིས་ལ་ཐུགས་རྩེ་
གཏད། དྭངས་མ་ཞེས་པ་ཡོངས་གྲུབ་ལ་ཐུགས་རྩེ་གཏད་ནས་
གསུངས་པ་ཡིན་ན་ནི། གཞུང་འདི་དང་གཏན་ནས་མི་འགྲིགས་ཏེ།
གོང་གི་ཀླུ་སྒྲུབ་ཀྱི་ལུང་འདོན་པ་བསྒྱུར་ཏེ། སྙིགས་མ་སྤངས་པར་
གྱུར་པ་ཡི། །དྭངས་མའི་ཡེ་ཤེས་ཁྱོད་མི་བཞེད། །སྙིགས་མ་མི་
དམིགས་པ་ཉིད་ཀྱི། །ཡེ་ཤེས་མགོན་པོ་ཁྱོད་ཀྱིས་བསྟན། །ཞེས་
བཏོན་ན་ལན་ཇི་སྐད་གསུངས། དེ་འདྲ་མ་ཡིན་པར་སྙིགས་མ་ཞེས་པ་
གོ་ཡུལ་གྱི་ལྟ་བ་དང༌། དྭངས་མ་ཞེས་པ་ཉམས་མྱོང་གི་ཏིང་ངེ་འཛིན་ལ་
བཞེད་པ་ཡིན་ན་ནི། རྗེ་བཙུན་ཆེན་པོས།། དྲོད་ཆུང་ངུའི་རྟོགས་པ་
འཆད་པའི་ཚེ། དག་ལྡན་དུ། འཇིག་རྟེན་ཆོས་བརྒྱད་ལ་དགོས་པ་
མེད་དོ། །ཞེས་ཤེས་པ་ཙམ་མ་ཡིན་པར། །རང་གི་ཉམས་མྱོང་གི
ཏིང་ངེ་འཛིན་ལ་ཐམས་ཅད་མཉམ་པ་ཉིད་དུ་འཆར་ན་དྲོད་ཆུང་ངུ་ཐོབ་པ་
ཡིན་ནོ། །ཞེས་གསུངས་པ་དང་གནད་གཅིག་པར་འདུག་པས་ཤིན་ཏུ་
ལེགས་པར་བཤད་པའི་ཆོས་སུ་གོ་ནས་དང་པོ་ཉིད་ནས་སྐྱབས་སུ་འགྲོ་བ་
ཡིན་ནོ། །
དེས་ན་གཞན་སྟོང་གི་བཞེད་ཚུལ་འདི་ས་སྐྱ་པའི་ལྟ་བ་འཁོར་འདས་
150

ཀུན་གཞིའི་ཡིག་ཆུང༌།
དབྱེར་མེད་བསྒོམ་པ་དང༌། བསྐྱེད་རིམ་གྱི་སྦྱངས་གཞི་སྦྱོང་བྱེད་སྦྱོར་
བ་ལ་གཏན་ནས་མི་འགྲིགས་པས། པཎ་ཆེན་ཤཱཀ་མཆོག་གིས་མཛད་
པའི་ལེགས་བཤད་རྣམས་ཀྱིས་རྗེ་བཙུན་གོང་མའི་དགོངས་པ་ཉམས་སུ་
ལེན་པ་ལ་གནོད་པར་དགོངས་ནས། ཀུན་མཁྱེན་ཆེན་པོས་མན་ངག་
རྣམ་བཤད་ཀྱི་མཇུག་དང༌། སྡོམ་གསུམ་ཁ་སྐོང་སོགས་སུ་དགག་
བཞག་མང་དུ་མཛད་པ་དང༌། གློ་བོ་མཁན་ཆེན་བསོད་ནམས་ལྷུན་
གྲུབ་པས་ཀྱང་ས་སྐྱ་པའི་བསྟན་པ་ཉམས་པ་ཐུགས་ཀྱིས་མ་བཟོད་ནས།
སྒོ་རུམ་མགོན་ཁང་དུ་མགོན་པོ་ཡིད་བཞིན་ནོར་བུ་དཔང་པོར་བཞག་
ནས། ཞིབ་མོ་རྣམ་འཐག་ཁ་སྐོང་དང་བཅས་པ། པཎ་ཆེན་གྱི་
གྲུབ་མཐའ་དགག་པའི་ཕྱིར་མཛད་པར་གསུངས་པས་ལེགས་བཤད་དེ་
དག་ལ་ཞིབ་ཏུ་གཟིགས་ན་རང་ལུགས་ལ་ངེས་པ་རྙེད་ཅིང༌། བདག་
གིས་སྨྲས་པའི་ཚིག་འདི་དག་གི་རྒྱབ་རྟེན་དུའང་འགྱུར་བ་ཡིན་ནོ།
།འོ་ན་ཁྱོད་གཞན་སྟོང་གི་བརྒྱུད་པ་འཛིན་པའི་དོལ་པོ་བ་ཤེས་རབ་རྒྱལ་
མཚན་སོགས་ལ་དད་པ་མེད་པ་ཡིན་ནམ་ཞེ་ན། ཁོང་ཨོ་རྒྱན་རིན་པོ་
ཆེའི་སྤྲུལ་པར་དོལ་པོ་པ་རང་ཉིད་ཀྱིས་ཞལ་གྱིས་བཞེས་ཤིང༌། པཎ་
ཆེན་ཤཱཀ་མཆོག་ཀྱང་མཁས་གྲུབ་ཀྱི་སྐྱེས་བུ་ཆེན་པོ་ཡིན་པས། ཀུན་
མཁྱེན་ཆེན་པོས། བདག་ནི་དཔལ་ལྡན་དུས་འཁོར་གྱི། །བརྒྱུད་
འཛིན་ཉམས་རྟོགས་མཐར་ཕྱིན་པའི། །སྐྱེས་ཆེན་བརྒྱུད་པ་འདི་དག་ལ།།
ཡིད་ནི་ཤིན་ཏུ་དད་མོད་ཀྱི།། ཞེས་གསུངས་པ་ལྟར། སེམས་ལ་དད་
པ་ཡོད་ཀྱང་རང་ལུགས་ཀྱི་ཉམས་ལེན་གྱི་གནད་འཆད་པའི་ཚེ་དེ་དང་མི་
151

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
མཐུན་པ་རྣམས་ལ་དགག་པའི་ཁུར་ཅུང་ཟད་བླང་བ་ནི། གལ་ཏེ་དེ་ཉིད་
རྣམ་པར་བཤད་པ་ན། །གཞན་གཞུང་འཇིག་པར་གྱུར་ན་ཉེས་པ་མེད།།
ཅེས་གསུངས་པ་དང༌།·ཚུལ་མཚུངས་པ་ཡིན་ནོ། །འཁྲུལ་པའི་ཆ་རྣམས་
རྒྱུ་རྒྱུད་དུ་ཁས་མ་བླངས་པར་རིག་སྟོང་གཉིས་སུ་མེད་པའི་ཡེ་ཤེས་ཁོ་ན་
རྒྱུ་རྒྱུད་དུ་ཁས་བླངས་ན་ལམ་ཚོགས་སྦྱོར་གཉིས་མཐོང་ལམ་དང་བཅས་
པ་དང༌། བསྒོམ་ལམ་ས་བཅུ་གཉིས་ཀྱི་བར་དུ་བསྒྲོད་དེ། རྒྱུ་རྒྱུད་
ཀྱི་ཕུང་ཁམས་སྐྱེ་མཆེད་རྣམས་འབྲས་རྒྱུད་དུ་གནས་འགྱུར་བའི་ཚེ།
རང་ཉིད་ཀྱི་གཞན་དབང་ཀུན་རྫོབ་འཁོར་བའི་ཆ་རྣམས་རྒྱུ་རྒྱུད་ངོས་
འཛིན་གྱི་དུས་ནས་སྤངས་ཟིན་པས་རང་ཉིད་ལ་གནས་འགྱུར་རྒྱུ་མེད་
པས། གང་ཟག་གཞན་ཞིག་ལ། ཁྱོད་ཀྱི་ཕུང་པོ་ལྔ། —ཉོན་
མོངས་ལྔ། དཀྱིལ་འཁོར་བཞི། ལུས་ངག་ཡིད་གསུམ། རྣམ་
ཤེས་ཚོགས་བརྒྱད་རྣམས་ང་ལ་གཡར་རོག་ཟེར་དགོས་པ་འབྱུང་བ་ཡིན་
ནོ།།།འོ་ན་ཁྱོད་ཀྱིས་གཞན་དབང་འཁོར་བའི་ཆ་རྣམས་མ་སྤངས་པར་
ལམ་དུ་བྱས་ནས་ཡེ་ཤེས་སུ་གནས་འགྱུར་ཚུལ་ཇི་ལྟར་ཡིན་ཞེ་ན།
འདིའི་གཞུང་བཤད་རྣམས་སུ་སྒྲིབ་གཉིས་ཀྱི་ངོས་འཛིན་ཐ་མལ་རྣམ་རྟོག་
རྒྱུན་ཆགས་ལ་ཉོན་སྒྲིབ་དང༌། ཉམས་སྐྱོན་ཅན་བརྒྱད་ལ་ཤེས་སྒྲིབ་
ཏུ་མཛད་པ་དེ། ཉོན་མོངས་དུག་ལྔ་ཆོས་འདིའི་ལུགས་ཀྱི་ཀུན་གཞི་རྒྱུ་
རྒྱུད་དུ་སོང་བའི་གནད་ཀས་ཡིན་པས། ཉོན་མོངས་པ་ཡེ་ཤེས་སུ་
གནས་འགྱུར་ཚུལ། བརྟག་པ་དང་པོའི་ལེའུ་བརྒྱད་པའི། འདོད་
ཆགས་ཞེ་སྡང་ཕྲག་དོག་དང༌། །དེ་བཞིན་གཏི་མུག་ང་རྒྱལ་ཉིད། །དེ་
152

ཀན་གཞིའི་ཡིག་ཆུང༌།
ཀུན་དེ་གནས་ཉམས་དགའ་བར། །བཅུ་དྲུག་ཆར་ཡང་མི་ཕོད་དོ། །ཞེས་
པའི་འགྲེལ་པ་དག་ལྡན་ལས། རྗེ་བཙུན་ཆེན་པོས་འདི་ལྟར་གསུངས་
ཏེ། དེ་ལས་དེ་ཁོ་ན་ཉིད་རྟོགས་པའི་ཚེ། སྤངས་བྱ་ཉོན་མོངས་
རྣམས་ཇི་ལྟར་གནས་ཞེ་ན། སྤྱིར་ཉོན་མོངས་པ་དང༌། དེའི་རྒྱུ་
རྣམ་པར་རྟོག་པ་དང༌། ཡེ་ཤེས་ཆེན་པོ་རྣམས་ཀྱང་རང་གཾ་སེམས་ཀྱི་
ཆོས་ཉིད་ལས་གཞན་དུ་གྲུབ་པ་མེད་དེ། དེས་ན་ཐོག་མར་ཉོན་མོངས་
པ་རགས་པ་ཡེ་ཤེས་ཕྲ་མོས་འཇོམས་པའི་ཚེའང༌། ཉོན་མོངས་པ་ཉིད་
ཀྱི་ཆ་ཡེ་ཤེས་ཉིད་དུ་གོ་བས་འཇོམས་པ་ཡིན་ལ། མཐར་ཉོན་མོངས་
ཆུང་ངུ་ཡེ་ཤེས་ཆེན་པོས་འཇོམས་པའི་ཚེ་འང༌། ཉོན་མོངས་པ་ཉིད་ཡེ་
ཤེས་སུ་གནས་གྱུར་པ་ཡིན་ནོ། །དེའང་གནས་གྱུར་པའི་ཚུལ་ནི།
འདོད་ཆགས་ནི་སོ་སོར་རྟོག་པའི་ཡེ་ཤེས། ཞེ་སྡང་ནི་ཆོས་ཀྱི་དབྱིངས་
ཀྱི་ཡེ་ཤེས། གཏི་མུག་ནི་མེ་ལོང་ལྟ་བུའི་ཡེ་ཤེས། ཕྲག་དོག་ནི་བྱ་
བ་གྲུབ་པའི་ཡེ་ཤེས། ང་རྒྱལ་ནི་མཉམ་པ་ཉིད་ཀྱི་ཡེ་ཤེས་སོ།།།ཁ་
ཅིག་གནས་གྱུར་པ་འདི་ནི་མི་རིགས་ཏེ། སྐད་ཅིག་གོང་མ་གནས་མ་
གྱུར་པ་དེ་ནི་ཕྱི་མར་འོངས་པ་མེད་ལ། ཕྱི་མ་ནི་ཡེ་ཤེས་དེ་ཉིད་ཡིན་
པའི་ཕྱིར་རོ། །ཞེས་ཟེར་བ་ནི། ཆོས་ཉིད་ལ་དགོངས་པ་ཡིན་ལ་ཡོན་
ཏན་ཐོབ་པ་ལ་དམིགས་ན་གནས་གྱུར་ཅེས་ཀྱང་འབྱུང་སྟེ། འཕགས་
པས་ཀྱང་ཆོས་ཀྱི་དབྱིངས་སུ་བསྟོད་པ་ལས། གནས་ནི་ཡོངས་སུ་གྱུར་
པ་སྟེ། །ཆོས་ཀྱི་སྐུ་ཞེས་བཤད་པ་ཡིན། །ཞེས་གསུངས་སོ། །དེས་
ན་རིམ་གྱིས་ཇེ་གསལ་ཇེ་གསལ་ཡེ་ཤེས་ཆེན་པོ་གྱུར་པ་ཡིན་ཏེ།
153

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ལྕགས་ཀྱི་གོང་བུ་རབ་ཏུ་བསྲེགས་པས་མེའི་ཕུང་པོར་གྱུར་པ་ལྟ་བུའོ། །
དེས་ན་ཉོན་མོངས་པ་སྤངས་ཀྱང་དྲི་མ་ལོགས་སུ་དོར་བར་བྱ་རྒྱུ་ནི་མེད་
དེ། དེ་ཀུན་དེ་གནས་ཞེས་བྱའོ། །འོ་ན་ཉོན་མོངས་པ་དེ་དག་གསེབ་
ན་སྦས་པ་ལྟ་བུར་ཡོད་དམ་ཞེ་ན་དེ་འང་མེད་དེ། ཉམས་དགའ་བར་
ཞེས་བྱ་བ་སྟེ་ཉོན་མོངས་པ་ཉིད་ཡེ་ཤེས་སུ་གྱུར། ཅེས་པའི་དོན་ཡིན་
ནོ། །བཅུ་དྲུག་ཆར་ཡང་མི་ཕོད་དོ།།ཞེས་བྱ་བ་ནི། བསྒྲུན་པར་མི་
བཟོད་ཅིང་ཆས་བརྩི་བར་བྱར་མེད་པ་ལ་བཅུ་དྲུག་ཆ་ཞེས་འཇིག་རྟེན་དང་
སྒྲ་པའི་ལུགས་ལ་གྲགས་སྟེ། ཆ་ཕྲ་མོ་ཞིག་ད་དུང་ཡོད་དོ། །ཞེས་
བྱ༌བ༌ལྟ༌བུ་ནི་མ་ཡིན་ནོ། །དེས་ན་ཉོན་མོངས་པ་སྤོང་བ་དང༌། ཡེ་
ཤེས་ཐོབ་པའི་གནས་སྐབས་འདིའང་སྣང་བ་དང༌།། མུན་པའམ།
སྲང་མདའི་མཐོ་དམན་བཞིན་ཏེ། སྤང་བྱ་ཅུང་ཟད་ཡོད་པའི་ཚེའང་
ཐོབ་བྱའི་ཆས་མ་གང་ལ། ཡེ་ཤེས་ཐམས་ཅད་རྫོགས་པའི་ཚེ་སྤང་བྱ་
གཏན་ནས་མེད་པ་ཡིན་པར་ཤེས་པར་བྱའོ།།།ཞེས་གསུངས་པ་འདི་
དག་ལྡན་གྱི་ཚིག་ཟུར་ཙམ་ཡང་མ་ཉམས་པར་བྲིས་པ་ཡིན་པས་ས་སྐྱའི་
རྗེས་འཇུག་ཀུན་གྱིས་ཡིད་ཆེས་པའི་གནས་ཡིན་ནོ། །དེ་བཞིན་དུ་རྣམ་
རྟོག་ཡེ་ཤེས་སུ་འཆར་ཚུལ། དཔལ་བརྩེ་བ་ཆེན་པོས། དབང་
བཞི་ངོ་སྤྲོད་ཀྱི་འགྲེལ་པར། ལུས་ངག་ཡིད་གསུམ་ཡེ་ཤེས་དང་སྐུ་
བཞིར་བྱིན་གྱིས་རློབ་པའི་རྟེན་འབྲེལ་བསྒྲིགས་མཁྱེན་པ་ཞིག་ལས་
དཀྱིལ་འཁོར་ཆེན་པོར་དབང་བསྐུར་བ་ཐོབ་དགོས། དེ་ནས་ཐོག་
མར་ལྟ་བ་སྒོམས་ལ། དེའི་ཡེ་ཤེས་ཅུང་ཟད་སྐྱེས་པ་ན། རྣམ་པར་
154

ཀུན་གཞིའི་ཡིག་ཆུང༌།
རྟོག་པ་ཡེ་ཤེས་ཀྱི། །།དབང་དུ་གྱུར་ན་འཁོར་བ་མེད། །ཡེ་ཤེས་རྣམ་
པར་རྟོག་པ་། །དབང་དུ་གྱུར་ན་གྲོལ་བ་མེད། །རྣམ་རྟོག་ཆོས་ཉིད་
ཀྱི་དབང་དུ་གྱུར་ན་འཁོར་བའི་སྣང་བ་མེད་དེ། ཆབ་རོམ་ཆུར་ཞུ་བ་
བཞིན་ནོ། །ཆོས་ཉིད་རྣམ་པར་རྟོག་པའི་དབང་དུ་གྱུར་ན་གྲོལ་བ་མི་
སྲིད་དེ། ཆུ་འཁྱགས་པ་ཆབ་རོམ་དུ་གྱུར་ན་ཆུའི་བྱ་བ་མཱནུས་པ་
༦༢
བཞིན་ནོ། །ཞེས་དང༌། ཉོན་མོངས་ལྔ་པོ་བསྐྱེད་རིམ་གྱི་དབང་དུ་
གྱུར་ན་རིགས་ལྔའི་སྣང་བ་འཆར། ཞེས་དང༌། རྣམ་རྟོག་ཆོས་ཉིད་
ཀྱི་དབང་དུ་བྱས་པ་བཞིན་དུ་སྣང་བ་བསྐྱེད་རིམ་གྱི་དབང་བྱས་ན།
གདོན་དང་ཉོན་མོངས་པ་དང་རྣམ་པར་རྟོག་པ་ཐམས་ཅད་བླ་མ་དང་
སངས་རྒྱས་ཀྱི་སྣང་བར་ཤར་ནས་བྱིན་རླབས་འབྱུང་ཞེས་གསུངས་པ་ནི་
ལུང་ཁུངས་མདོ་ཙམ་བྲིས་པ་ཡིན་ལ། དེའི་དོན་ཉམས་སུ་ལེན་པའི་
ཚེ། ཆོས་ཅན་གསལ་བ་ལ་ཐབས་ཀུན་རྫོབ་འཁོར་བ་དང༌། དེའི་
རང་བཞིན་གང་དུའང་མ་གྲུབ་པའི་ཆོས་ཉིད་སྟོང་པ་ལ་ཤེས་རབ་དོན་
དམ་པ་མྱང་འདས་སུ་བྱས་ནས། བདེན་གཉིས་ཟུང་འཇུག་གི་ཚུལ་དུ་
འཁོར་འདས་དབྱེར་མེད་བསྒོམ་པ་ཞིག་དང༌། སྦྱང་གཞི་ལ་འཁོར་བ།
སྦྱོང་བྱེད་ལ་མྱང་འདས་སུ་བྱས་ནས། འཁོར་འདས་དབྱེར་མེད་
བསྒོམ་ཚུལ་གཉིས་གཙོ་ཆེ་བ་ལས། དང་པོ་ལ་གོ་བ་དཔྱིས་ཕྱིན་པ་
ཞིག་བྱུང་ཚེ། རང་རྒྱུད་ལ་རྣམ་རྟོག་སྐྱེ་བཞིན་པའི་དུས་ན། རང་
བཞིན་གྱིས་མ་སྐྱེས་པའི་ངེས་པ་རྙེད་ནས། ཉོན་མོངས་པ་དང་རྣམ་
རྟོག་གང་ཤར་ཐམས་ཅད་མཚོན་བྱེད་དཔེའི་ཡེ་ཤེས་སུ་འཆར་བ་ཞིག་
155

སྡེ་སྤྲུལ་ཀུནདགའརྒྱལ་མཚན་གྱིས་མཛད།
འབྱུང་བར་གསུངས་སོ། །དེའང་བདག་ཉིད་ཆེན་པོས། ཆོས་ཀུན་
གདོད་ནས་སྐྱེ་བ་མེད། །སྐྱེས་པ་ཉིད་ཀྱང་མ་སྐྱེས་པ། །སྐྱེ་མེད་ཉིད་ཀྱང་སྐྱེ་
བར་སྟོན། །དེས་ན་སྐྱེ་དང་མ་སྐྱེས་དང༌། །རྟོག་པ་དང་ནི་རྟོག་མེད་
དང༌། །སྣང་བ་དང་ནི་སྟོང་པ་དང༌། །འཁོར་དང་མྱ་ངན་འདས་པ་
ཡང༌། །དམ་པའི་དོན་ལ་དབྱེ་བ་མེད། །ཅེས་གསུངས་པ་ལྟ་བུ་ཡིན་
ནོ། །ཕྱི་མ་སྦྱངས་གཞི་སྦྱོང་བྱེད་ལ་འཁོར་འདས་དབྱེར་མེད་དུ་བསྒོམ་
པའི་ཚེ། དཔེར་ན་གཟུགས་ཕུང་རྣམ་སྣང་དུ་བསྒོམ་པ་ལྟ་བུ་ལ་སྦྱར་ཏེ་
བཤད་ན་གཟུགས་ཕུང་ཞེས་པ་སེམས་ལས་ལོགས་སུ་གྲུབ་པར་ལུགས་
འདི་ལ་མི་བཞེད་པས་སེམས་གསལ་ཞིང་རིག་པ་འདི་ཉིད་ཡིན་པས་སྔར་
གཟུགས་ཕུང་རྣམ་སྣང་དུ་མ་ཤེས་པ་ལ་ད་བླ་མའི་དྲིན་གྱིས་གཟུགས་ཕུང་
རྣམ་པར་སྣང་མཛད་ཞལ་ཕྱག་གི་རྣམ་པ་ཅན་དུ་བསྒོམ་པའི་ཚེ། རྒྱུ་
འབྲས་རྒྱས་གདབ་ཀྱི་གནད་ལེགས་པར་རྟོགས་ན་སྦྱངས་གཞི་སྦྱོང་བྱེད་
ངོ་འཕྲོད་པར་འགྱུར་ལ། ལུས་སེམས་རྒྱས་གདབ་ཀྱི་གནད་ལེགས་
པར་རྟོགས་ཚེ་ཐ་ནའང་གོ་ཡུལ་ཙམ་དུ་སྣང་སེམས་འདྲེས་ནས་གཟུང་
འཛིན་གྱི་དྲི་མས་མི་གོས་པ་ཞིག་འབྱུང་ལ། དེ་ཐམས་ཅད་ལ་ངོ་བོ་
ཉིད་ལ་ངོ་བོ་ཉིད་ཀྱི་རྒྱས་ཐེབས་ཚེ་ལྷ་སྐུ་སྣང་ཙམ་པོ་དེ་ཉིད་ཆོས་ཉིད་
སྤྲོས་པ་དང་བྲལ་བའི་ངང་ལས་མི་གཡོ་བ་ཞིག་འབྱུང་བ་ཡིན་ནོ། །དེས་
ན་ཆོས་ཅན་ལ་འཁོར་བ། ཆོས་ཉིད་ལ་མྱང་འདས་སུ་བྱས་ནས་འཁོར་
འདས་དབྱེར་མེད་བསྒོམ་ཡང་རུང༌། སྦྱང་གཞི་ལ་འཁོར་བ། སྦྱོང་
བྱེད་ལ་མྱང་འདས་སུ་བྱས་ནས་འཁོར་འདས་དབྱེར་མེད་བསྒོམ་ཡང་རུང༌།
156

ཀུན་གཞིའི་ཡིག་ཆུང་།
སྔར་འཁོར་འདས་དབྱེར་མེད་དུ་རྨོངས་པའི་དབང་གིས་མ་ཤེས་པ་ལ།
ད་ལེགས་པར་རྟོགས་པས་ངོ་ཤེས་མ་ཤེས་ལྡོག་ཆ་ཙམ་ལོས་ཡོད་མ་
གཏོགས། འཁོར་བའི་སྐྱོན་གྱི་ཆ་སྤངས་ནས། མྱ་ངན་ལས་འདས་
པ་རྟོགས་པ་ལྟ་བུ་ལ་གོ་ན་འཁོར་འདས་དབྱེར་མེད་ཀྱི་གནད་མ་ཟིན་པ་
ཡིན་ནོ། །དེས་ན་ཕར་ཕྱིན་ཐེག་པའི་གཞི་དབུ་མ་བདེན་གཉིས་ཟུང་
འཇུག་གི་སྐབས་སུ། བདག་ཉིད་ཆེན་པོས། ཀུན་རྫོབ་ལེགས་
པར་རྟོགས་ཙམ་ན། །དོན་དམ་ལོགས་སུ་ལུས་པ་མེད། །ཅེས་
བདེན་གཉིས་གཅིག་གྲོགས་སུ་གཅིག་འགྲོ་བར་གོ་དགོས་པར་གསུངས་
པ་ལྟར་ལམ་དབུ་མ་ཚོགས་གཉིས་ཟུང་འཇུག་དང༌། འབྲས་བུ་དབུ་
མ་སྐུ་གཉིས་ཟུང་འཇུག་ལའང་གནད་དེ་བཞིན་ཤེས་དགོས་པ་ལྟར།
ལུགས་འདི་ལའང་རྒྱུ་རྒྱུད་འཁོར་འདས་དབྱེར་མེད་དུ་གདོད་ནས་གནས་
པ་དེ། ཐབས་རྒྱུད་འཁོར་འདས་དབྱེར་མེད་དུ་ཤེས་པའི་ལམ་གྱིས་
ངས་པས། འབྲས་རྒྱུད་སྐུ་དང་ཡེ་ཤེས་དབྱེཪ་མེད་པ་ལྷུན་གྲུབ་
གནས་འགྱུར་གྱི་ཚུལ་དུ་མངོན་དུ་བྱེད་པ་ཡིན་ལ། དེའང་ཕར་ཕྱིན་
ཐེག་པས་གཞི་ལམ་འབྲས་གསུམ་དབྱེར་མེད་དུ་མ་ཤེས་པས། དུས་
བསྐལ་པ་གྲངས་མེད་གསུམ་ལ་སོགས་པའི་བར་དུ་ཚོགས་བསགས་
དགོས་ལ། རྡོ་རྗེ་ཐེག་པས་གཞི་ལམ་འབྲས་གསུམ་དབྱེར་མེད་དུ་ངོ་
ཤེས་ནས་བསྒོམ་པས་དུས་མྱུར་དུ་ཚེ་གཅིག་ལ་སོགས་པས་སངས་རྒྱ་བ་
ཡིན་ནོ། །དེ་བཞིན་དུ་ལུས་ངག་ཡིད་གསུམ་ལྷ་སྔགས་ཡེ་ཤེས་སུ་བསྒོམ་
པ་དང་སྣང་སྲིད་དག་པ་རབ་འབྱམས་སུ་བསྒོམ་པའི་ཚེ་སྔར་ངོ་མ་ཤེས་པ་
157

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ལ་ད་ཤེས་པ་ལྟ་བུའི་ཆ་ལོས་ཡོད་མ་གཏོགས། ལྷ་སྔགས་ཡེ་ཤེས་མ་
ཡིན་པའི་ཆ་དང༌། དག་པ་རབ་འབྱམས་མ་ཡིན་པའི་ཆ་ལོགས་སུ་
སྤང་རྒྱུ་ཡོད་པ་ལྟ་བུ་ལ་གོ་མི་རུང་ཞིང༌། རྣལ་འབྱོར་པ་ལ་འདྲེ་
རྒྱུ་
གཟུགས་སྣང་བའི་ཚེ། རང་གི་འདྲེ་འཛིན་གྱི་རྣམ་རྟོག་ལས་ལོགས་ན་
འདྲེ་མེད་པར་ཤེས་ནས་ལམ་དུ་ཁྱེར་བ་ལས། སྤང་རྒྱུའི་འདྲེ་དང༌།
བླང་རྒྱུའི་འདྲེ་གཉིས་སུ་དབྱེ་མི་དགོས་པ་ལྟར། འཁོར་བའི་ཆོས་
ཐམས་ཅད་ངོ་ཤེས་ན་མྱ་ངན་ལས་འདས་པར་གོ་བ་ལས། འཁོར་བའི་
ཆོས་ཀྱི་ནང་ན་སྤང་བླང་གཉིས་ཡོད་པ་ལྟ་བུར་གཏན་ནས་གོ་མི་རུང་བ་
ཡིན་ནོ། །དེ་ལ་ཁྱོད་ཀྱིས་མང་ཐོས་ཀླུ་སྒྲུབ་རྒྱ་མཚོའི་ཁྲིད་ཡིག་ལ་
ཟུར་ཟ་བྱས་པ་དེ་མི་འོས་པ་ཡིན་ནོ་ཞེ་ན། ཁོང་ལ་བརྙས་བཅོས་དང༌།
རང་ཉིད་ཀྱི་མཁས་ཁྱད་འདོན་པའི་ཕྱིར་བྲིས་པ་ཡིན་ན། ཐུགས་ཤིན་
ཏུ་བདེན་མོད། བླ་མ་ཁོང་ལ་མ་གུས་པ་མེད་པ་ནི་དཀོན་མཆོག་གི་
ཐུགས་མི་ཁྲེལ་བས། དེ་འདྲ་མ་ལགས་ཏེ། ཁོང་གིས་རྒྱུ་རྒྱུད་ལྷན་
ཅིག་སྐྱེས་པའི་ཡེ་ཤེས་ཁོ་ནར་ཞལ་གྱིས་བཞེས་པ་དེ། ཐབས་རྒྱུད་ཀྱི་
སེམས་
སྐབས་སུ། བླ་མས་ཆོས་ཐམས་ཅད་སེམས་སུ་ངོ་སྤྲད།
ཉིད་ལྷན་ཅིག་སྐྱེས་པའི་ཡེ་ཤེས་སུ་ངོ་སྤྲད་དེ། རྒྱུད་གསུམ་བསྲེས་
ནས་ཉམས་སུ་ལེན་དུས་ཀྱི་རྒྱུ་རྒྱུད་ལྷན་ཅིག་སྐྱེས་པའི་ཡེ་ཤེས་དེ་ཉིད་
རྩལ་དུ་བཏོན་ནས་གསུངས་པ་ཡིན་གྱི། རྒྱུད་གསུམ་གྱི་ཟླས་ཕྱེ་བའི་
རྒྱུ་རྒྱུད་ཀྱི་ངོས་འཛིན་མཛད་པ་མ་ཡིན་ཞེས་གོང་མའི་གསུང་རབ་རྣམས་
དང་མཐུན་པའི་ཕྱིར་ཁོང་གི་ཁྲིད་ཡིག་གི་དགོངས་པ་བླངས་པ་ཡིན་ནོ། །
158

ཀུན་གཞིའི་ཡིག་ཆུང༌།
གལ་ཏེ་ཁྱོད་ཀྱིས་དགོངས་པ་མ་ལོན་ཏེ། རྒྱུ་རྒྱུད་ཀྱི་གོ་བ་ནི་ལྷན་ཅིག་
སྐྱེས་པའི་ཡེ་ཤེས་ཁོ་ན་ལ་ངོས་འཛིན་དགོས་སོ། །ཞེ་ན། འོ་ན་ས་སྐྱ་
པའི་ཉམས་ལེན་གྱི་སྙིང་པོ་ལམ་དུས་ཀྱི་ནང་ན། ཕུང་ཁམས་སྐྱེ་
མཆེད་དཀྱིལ་འཁོར་བཞི་སོགས་མང་པོ་ཞིག་སྦྱངས་གཞི་སྦྱོང་བྱེད་སྦྱར་
ནས་གསུངས་འདུག་པས། འཁོར་བའི་ཆོས་འདི་རྣམས་ཀུན་གཞི་རྒྱུ་
རྒྱུད་ཀྱི་ནང་དུ་མི་འདུ་ལ། ལུས་ཐབས་རྒྱུད་ནི་མ་ཡིན་ཏེ། སེམས་
ཅན་ཐམས་ཅད་འབད་མེད་དུ་གྲོལ་བར་ཐལ་བའི་ཕྱིར་རོ། །ཕྱག་རྒྱ་ཆེན་
པོ་འབྲས་བུའི་རྒྱུད་ནི་དེ་བས་ཀྱང་མ་ཡིན་པས། འདི་རྣམས་རྒྱུད་
གསུམ་པོ་གང་གི་ནང་དུ་བསྡུ། ཡང་ཕུང་ཁམས་སྐྱེ་མཆེད་འདི་རྣམས་
『གཞི་སྦྱོང༌བྱེད༌སྦྱར་ནས་བསྒོམ་པ་ལ་དགོས་པ་ཅི་ཡོད་ཅེས་ཁྱོད་
ཉིད་ལ་དྲི་བར་བྱའོ། །དེ་ལ་འདི་སྐད་དུ། འདི་རྣམས་སྦྱངས་གཞི་སྦྱོང་
བྱེད་སྦྱར་ཏེ་བསྒོམ་ན། ནམ་ཞིག་ན་སྐུ་དང་ཡེ་ཤེས་སུ་གནས་འགྱུར་
པ་ཡིན་ནོ་ཞེ་ན། འདི་རྣམས་རྒྱུ་རྒྱུད་མིན་པའི་དམ་བཅའ་ཉམས་ཏེ།
རྒྱུ་རྒྱུད་ཀྱི་གོ་བ་དེ་འདྲ་ཞིག་ལ་ལེན་དགོས་པའི་ཕྱིར་རོ། །འོན་ཏེ་ཕུང་
ཁམས་སྐྱེ་མཆེད་ཀྱི་མིང་གིས་བརྗོད་རུང་འདི་རྣམས་ལྷན་ཅིག་སྐྱེས་
པའི་ཡེ་ཤེས་ཡིན་ལ། ལྷན་ཅིག་སྐྱེས་པའི་ཡེ་ཤེས་ཉིད་ལྷན་ཅིག་སྐྱེས་
པའི་ཡེ་ཤེས་སུ་གནས་འགྱུར་བ་ཡིན་ནོ་ཞེ་ན། ངོ་བོ་ལ་གནས་འགྱུར་
རྗེ་བཙུན་གོང་མ་གཏན་ནས་མི་བཞེད་ཅིང༌། བདག་གི་ངོ་བོ་ཐོབ་ཟིན་པ་
བདག་གི་བདག་ཉིད་དུ་སླར་སྐྱེའོ་ཞེས་པ་དང་ཚིག་འདི་བརྗོད་ཚུལ་
མཚུངས་པས་མི་འཐད་པ་ཡིན་ནོ། །གལ་ཏེ་ཕུང་ཁམས་སྐྱེ་མཆེད་འདི་
159

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རྗེ་
དག་འཁྲུལ་པ་ཡིན་པས་སྤངས་བྱ་ཡིན་ནོ་ཞེ་ན། རྒྱུད་དང༌།།
བཙུན་གོང་མའི་གསུང་རབ་རྣམས་སུ་འཁོར་བ་ཉིད་མ་སྤངས་པར་ལམ་དུ་
བྱས་ན་མྱང་འདས་ཡིན་ཚུལ་དང༌། ཉོན་མོངས་པ་ཉིད་ཡེ་ཤེས་སུ་
འཆར་དགོས་ཚུལ་རྣམ་རྟོག་ཉིད་ཡེ་ཤེས་སུ་གནས་འགྱུར་ཚུལ་མང་དུ་
གསུངས་པའི་ལུང་རྣམས་དང༌། དཔལ་ལྡན་རྩེ་མོའི་ཞབས་ཀྱིས་རྡོ་རྗེ
ཐེག་པས་གཞི་མི་སྤོང་བར་ལམ་དུ་བྱེད་ཚུལ་གསུངས་པ་རྣམས་དང་
འགལ་ལམ་མི་འགལ་གཟུ་བོར་གནས་པའི་མཁས་པ་རྣམས་ཀྱིས་དཔྱོད་
དང༌། བདག་གིས་ཞུ་མི་དགོས་པར་འདུག་གོ །
དེས་ན་ཁོ་བོས་ཀླུ་སྒྲུབ་རྒྱ་མཚོའི་ཁྲིད་ཡིག་ལ་ཞབས་ཏོག་དང༌། བརྒྱུད་
འཛིན་གྱི་ཉམས་ལེན་ལ་ཞུ་དག་གཉིས་ཆབ་གཅིག་ལ་འགྲུབ་པར་བྱས་
པའི་ཚིག་འདི་རྣམས་ལ། སྙན་བརྒྱུད་བཞི་ལྡན་གྱི་བླ་མའི་ཞབས་པད་
དད་བརྒྱའི་གཙུག་ཏུ་མཆོད་དེ། ཁ་ཞེ་མངོན་ལྐོག་མེད་པའི་མོས་གུས་
ཀྱིས་གསོལ་འདེབས་ཡུན་རིང་པོར་བྱས་པའི་ལག་རྗེས་ཅུང་ཞིག་ཡོད་
པར་སེམས་པ། བདག་ཉིད་ཆེན་པོས། ལེགས་བཤད་བྱིས་པའི་ངག་
ལས་ཀྱང༌། མཁས་པ་རྣམས་ནི་ཡོངས་སུ་ལེན། །དྲི་ཞིམ་བྱུང་ན་
རི་དྭགས་ཀྱི། །ལྟེ་བ་ལས་ཀྱང་གླ་རྩི་ལེན། །ཞེས་གསུངས་པ་ལྟར་
གང་ཟག་ལ་མི་རྟོན་ཆོས་ལ་རྟོན་པའི་མཁས་པ་རྣམས་ཀྱིས་བླང་འོས་པ་
ཡིན་ནོ། །རྣམ་ཤེས་དང་ཡེ་ཤེས་ཀྱི་དབྱེ་བ་ནི། བྱམས་པ་ངག་
དབང་བསྟན་འཛིན་སྙན་གྲགས་ཀྱིས་མཛད་པ་འདི་ལས་ལྷག་པ་སུས་
ཀྱང་མི་ཐོན་པས། འདི་ཉིད་སོར་བཞག་ཏུ་འབྲི་བར་བྱ་སྟེ། བླ་མ་
160

ཀུན་གཞིའི་ཡིག་ཆུང༌།
དང་དཔལ་ཧེ་རུ་ཀ་ལ་ཕྱག་འཚལ་ལོ། །སྐབས་དབྱེ་བར་མཛད་དུ་གསོལ། །
ཀུན་གཞིའི་རྒྱུ་རྒྱུད་ལ་འཁོར་འདས་དབྱེར་མེད་ཀྱི་ལྟ་བ་བསྒོམ་ཞེས་
གསུངས་པའི་ཀུན་གཞི་དེ་ཉིད་ལྟ་བ་བསྟན་པའི་ཐོག་མར་ངོ་སྤྲོད་པའི་ཚེ།
དེ་ག་ལྷན་ཅིག་སྐྱེས་པའི་ཡེ་ཤེས་ཡིན་ཞེས་ཡིག་ཆ་ལ་ལ་ནས་འབྱུང་བའི་
དགོངས་གཞི་མ་ལོན་པར་བརྟེན། ད་ལྟའི་ཤེས་པ་སྐད་ཅིག་མ་འདི་
ཉིད་ཡེ་ཤེས་སུ་འཁྲུལ་པ་འགའ་འདུག་པའི་ཕྱིར། ངོ་བོ་གཅིག་ལས་
མ་འདས་ཀྱང༌། ལྡོག་པའི་ཆ་ནས་སོ་སོར་མ་ཕྱེས་ན་ཅུང་མི་འགྲིགས་པར་
སེམས་པས་དེས་ན་ཀུན་གཞི་དང༌། ལྷན་སྐྱེས་ཡེ་ཤེས་རང་རྐྱང་གི་
རྣམ་པར་དབྱེ་བ་རང་གི་སེམས་ལ་གོ་ཚུལ་རྣམས་བཤད་པར་བྱ་སྟེ།
དེ་ལ་ཐོག་མར་ཀུན་གཞིའི་ངོས་འཛིན་ཚུལ་ལ་ཡང་མི་འདྲ་བ་སྣང་ཞིང༌།
ཀུན་མཁྱེན་ཀླུ་སྒྲུབ་ཞབས་ཀྱིས་ནི། བརྗོད་བྲལ་ལྷན་ཅིག་སྐྱེས་པའི་
ཡེ་ཤེས་དྲི་མ་མེད་པ་དེ་ཉིད་ཀུན་གཞིར་བཞེད། གཞན་ཕལ་ཆེ་བས་
ནི་ད་ལྟའི་ཤེས་པ་སྐད་ཅིག་མ་རྣམ་རྟོག་གིས་མ་བསླད་པ་འདི་ཉིད་ཀུན་
གཞིར་བཞེད། ཕྱི་མ་ཇི་ལྟར་བར། ངོར་ཆེན་དཀོན་མཆོག་ལྷུན་
གྲུབ་ཀྱིས་ཀྱང༌། དེའི་ངོ་བོ་སྟོང་ཉིད་ཡིན་པའི་རྒྱུ་མཚན་གྱིས་འཁོར་
འདས་ཀྱི་བྱ་བྱེད་རུང་བར་འདོད་པས་ན། མཚན་གཞི་ནི་མཐུན་པ་
མེད་ལ། མཚན་ཉིད་མི་མཐུན་པ་ནི་དབུ་སེམས་ཀྱི་གྲུབ་མཐའི་ཁྱད་
པར་ཡིན་ནོ་ཞེས་གསུངས་པ་དེ་ཁོ་ན་བཞིན་ཁོ་ཁོ་ཡང་འདོད་དེ། རྣམ་
ཤེས་ཚོགས་བརྒྱད་ཀྱི་ནང་ཚན་ཀུན་གཞིའི་རྣམ་པར་ཤེས་པ་དེ་ག་ལས་
གཞན་དུ་མ་ཡིན་ན་ཡང༌། དེའི་ངོ་བོ་གང་དུ་ཡང་མ་གྲུབ་ཅིང༌། དེ་
161

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ལ་ཀུན་གཞི་རྒྱུའི་རྒྱུད་དུ་བཏགས། འོ་ན་དེ་ག་ལྷན་སྐྱེས་ཀྱི་ཡེ་ཤེས་དྲི་
མ་མེད་པ་ཨེ་ཡིན་སྙམ་ན། མ་ཡིན་ཏེ། ཀུན་གཞི་རྒྱུའི་རྒྱུད་ལ་
འཁོར་འདས་དབྱེར་མེད་ཀྱི་ལྟ་བ་བསྒོམ་དགོས་པར་གཞུང་ལས་གསུངས་
ཤིང༌། ཡེ་ཤེས་མཚན་ཉིད་པ་ནི་ལྟ་བསྒོམ་གྱི་རྒྱུན་བསྐྱངས་པས་ཇི་
ཞིག་ན་རྟོགས་པ་ལས། དང་པོ་ཉིད་དུ་རྟོགས་པར་དཀའ་བའི་ཕྱིར།
དེ་ལ་ཀུན་གཞིར་འདོད་ན་ལྟ་བ་བསྒོམ་ཡང་མི་ཤེས་པར་འགྱུར་ཏེ།
ལས་དང་པོ་པས་དེ་མི་རྙེད་པའི་ཕྱིར། གལ་ཏེ་རྟོགས་ཡོད་ན་ནི་ལྟ་བ་
བསྒོམ་ཡང་མི་དགོས་ཏེ། ལྟ་བ་བསྒོམ་པ་རང་ཡང་ལྷན་སྐྱེས་ཀྱི་ཡེ་
ཤེས་རྟོགས་ཐབས་ཡིན་ཞེས་གསུངས་པའི་ཕྱིར། རྟོགས་ཟིན་ནས་
སླར་ཡང་རྟོགས་པའི་ཐབས་ལ་འབད་པ་མི་རིགས། དེས་ན་ཀུན་གཞི་
འདི་ཀ་ལྷན་སྐྱེས་ཀྱི་ཡེ་ཤེས་མཚན་ཉིད་པར་འཁྲུལ་པར་ནི་མི་རིགས་ཏེ།
ཀུན་མཁྱེན་ཀླུ་སྒྲུབ་པས། ད་ལྟའི་ཤེས་པ་སྐད་ཅིག་མ་འདིའང་དྭངས་
སྙིགས་གཉིས་སུ་ཕྱེ་ནས། གཟུང་འཛིན་གཉིས་བྲལ་གྱི་གསལ་སྟོང
ཟུང་དུ་འཇུག་པ་དེ་ལྷན་སྐྱེས་ཀྱི་ཡེ་ཤེས་ཡིན་ཞེས་གསུངས་པ་ནི་དེ་ཁོ་ན་
བཞིན་ལགས་ཀྱང༌། ཡང་དེ་ཉིད་ཀུན་གཞི་ཡིན་གསུངས་པ། ཁོ་
བོ་ཅག་གིས་ཁས་ལེན་མི་ནུས་ཏེ། ཅིའི་ཕྱིར་ཞེ་ན། གོང་གི་
སྐྱོན་རྣམས་ཀྱང་འཇུག་པར་ཟད། ཇོ་བོ་རྗེས་ཀྱང༌། ཀུན་གཞི་
ཐམས་ཅད་མཁྱེན་པར་ཁས་ལེན་པའི་གྲུབ་མཐའ་རགས་པ་དེ་འདྲ་
ཕྱི་རོལ་མུ་སྟེགས་པ་ལའང་མེད་ཅེས་གསུངས་སོ། །ལྷན་སྐྱེས་ཀྱི་ཡེ་
ཤེས་ལག་མཐིལ་གྱི་སྐྱུ་རུ་ར་ལྟར་ངོ་སྤྲོད་བྱ་ཞེས་གསུངས་འདུག་ནའང༌།
162

ཀུན་གཞིའི་ཡིག་ཆུང་།
དེ་དེ་ལྟར་དུ་ངོ་སྤྲོད་བྱེད་པར་ཤིན་ཏུ་དཀའ་སྟེ་ལུང་རིགས་མང་དུ་འདུག་
ནའང་ཡི་གེའི་འཇིགས་པས་མ་སྤྲོས། དེས་ན་ཀུན་གཞིར་འདོད་པ་ནི་
ད་ལྟའི་ཤེས་པ་སྐད་ཅིག་མ་ལ་འདོད་ཅིང༌། འདི་ནི་གཟུང་འཛིན་གྱི་
རྣམ་པར་རྟོག་པའི་རྒྱུན་རེ་ཞིག་མ་སྐྱེས་ཙམ་གྱི་བར་སྐབས་སྐད་ཅིག་མ་
ཞིག་ཡིན་པ་མ་གཏོགས། དེའི་དྲི་མ་བག་ཆགས་དང་བཅས་པ་ཇེ་སྲབ་
ཏུ་སོང་ནས། འོད་གསལ་གྱི་རང་མདངས་མཐོང་བ་ནི་མ་ཡིན།
རང་བཞིན་ལྷན་སྐྱེས་ཀྱི་ཡེ་ཤེས་དངོས་ནི་གཟུང་འཛིན་ཇེ་སྲབ་ཏུ་སོང་
བའི་ཚེ། རང་མདངས་ཇེ་གསལ་དུ་འགྲོ་དགོས་རྒྱུ་ཞིག་ཡིན་པར་
འདོད། དེ་ལྟར་གཉིས་སུ་ཕྱེ་བའི་ཀུན་གཞིའི་རང་བཞིན་ཡང་།
དེའི་ཡིག་ཆུང་ལས། སེམས་མྱོང་རིག་བྱེ་བྲག་ཏུ་མ་ཕྱེ་བ། རིས་
སམ་ཕྱོགས་སུ་མ་ཆད་པ། ཐབས་རིག་པ་གསལ་ལ་མ་འགགས་པ།
ངོ་བོ་སྟོང་པ་ཉིད་ལ་ཀུན་གཞི་ཞེས་བྱའོ། །ཅིའི་ཕྱིར་ཀུན་གཞི་ཞེས་བྱ་ན།
འཁོར་འདས་གཉིས་ཀའི་གཞིར་གྱུར་པས་སོ། །ཞེས་གསུངས་ཤིང༌།
འདིའི་དོན་འགྲེལ་ཚུལ་ཡང་མི་འདྲ་བ་མང་ཙམ་མཆིས་རུང༌། དོན་དུ་
མྱོང་རིག་ཅེས་པས་རྣམ་ཤེས་ཡིན་པ་དང༌། ཡེ་ཤེས་མ་ཡིན་པ་དང༌།
འདུས་བྱས་ཡིན་པའི་དོན་རྣམས་བསྟན་ཏེ། རྣམ་ཤེས་ཡིན་ན་འདུས་
བྱས་ཡིན་པས་ཁྱབ་པའི་ཚུལ་ཡང་། འདུས་བྱས་ཐམས་ཅད།
བེམས་པོ་ཤེས་པ་ལྡན་མིན་འདུ་བྱེད་གསུམ་གྱིས་བསྡུས་པ་ལས་འདི་ཤེས་
པ་ཡིན་པའི་ཕྱིར། མི་རྟག་པར་ཡང་གྲུབ་ཏེ། འདུས་བྱས་ཡིན་ན་
མི་རྟག་པས་ཁྱབ་པར་མ་ཟད། བྱང་ཆུབ་སེམས་འགྲེལ་ལས། གང་གི་
163

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རྣམ་ཤེས་སྐད་ཅིག་མ། །དེ་ཡི་དེ་ཉིད་རྟག་མ་ཡིན། །སེམས་ནི་མི་
རྟག་ཉིད་ཡིན་ན། །སྟོང་པ་ཉིད་དང་ཇི་ལྟར་འགལ། མདོར་ན་སངས་
རྒྱས་རྣམས་ཀྱིས་ནི། །སེམས་ནི་མི་རྟག་ཉིད་བཞེད་ན། །དེ་དག་
སེམས་ནི་སྟོང་ཉིད་དུ། །ཅི་ཡི་ཕྱིར་ན་བཞེད་མི་འགྱུར། །ཞེས་
གསུངས། འོ་ན་ཡེ་ཤེས་མ་ཡིན་པར་ཅིས་བསྟན་ཞེ་ན། མྱོང་རིག་
ཅེས་གསུངས་པ་དེ་གས་བསྟན་ཏེ། བདེ་སྔག་མྱོང་བ་པོ་རྣམ་པར་ཤེས་
པ་ཡིན་གྱིས་ལྷན་ཅིག་སྐྱེས་པའི་ཡེ་ཤེས་ཀྱིས་བདེ་སྡག་མྱོང་བར་མི་
རིགས་པའི་ཕྱིར། ཡུལ་གྱི་དབང་གིས་རྣམ་ཤེས་ཀྱི་ཚོགས་གཞན་སོ་
སོར་རྒྱ་མ་ཆད་པས་བྱེ་བྲག་ཏུ་མ་ཕྱེ་བ། དགེ་མི་དགེ་གང་གི་ཕྱོགས་
སུ་ཡང་མ་ལྷུང་བའི་ལུང་མ་བསྟན་ཡིན་པས་ན། རིས་སམ་ཕྱོགས་སུ་
མ་ཆད་པ། རྣམ་རྟོག་གི་དབང་དུ་མ་བཏང་བར་རང་གི་རྒྱུན་བསྲིངས
པས། གཉུག་མའི་གནས་ལུགས་མཐོང་བར་འགྱུར་བའི་ཕྱིར་ཐབས།
མ་འོངས་པའི་ཤེས་པ་མ་ཡིན་པའི་ཕྱིར་རིག་པ། ད་ལྟ་བ་ཡིན་པས་
གསལ་བ། འདས་པ་མ་ཡིན་པས་མ་འགགས་པ། ངོ་བོ་གང་
དུའང་མ་གྲུབ་པས་སྟོང་པ་ཉིད་དུ་བཞེད་ཅིང༌། འོན་ཀྱང་དེ་ཉིད་གོང་
དུ་བཤད་པ་ལྟར་གནས་ལུགས་ལ་སྒྲིབ་པར་བྱེད་པའི་གཟུང་འཛིན་
འཁྲུལ་པའི་དྲི་མ་དང་མ་བྲལ་བའི་ཤེས་པ་ཡིན་པ་ལས་འོས་མེད་ཅིང༌།
གཟུང་འཛིན་གཉིས་བྲལ་གྱི་ཡེ་ཤེས་ཡིན་ན་འཁོར་བའི་རྒྱུ་དང་རྩ་བར་
བཞག་མི་རུང་བར་སེམས་ཏེ། དེའི་སྣང་བ་འཆར་བའི་རྒྱུ་རྐྱེན་མ་ཚང་
བའི་ཕྱིར། འོ་ན་མཉམ་པར་འཇོག་པའི་ཚེ་གང་གི་སྟེང་དུ་འཇོག་ཅེ་ན།
164

ཀུན་གཞིའི་ཡིག་ཆུང་།
ཀུན་གཞི་རང་ཉིད་མ་བཅོས་པའི་སྟེང་དུ་འཇོག །འོ་ན་དེ་ཉིད་ཡང་
དག་པའི་ལྟ་བ་མ་ཡིན་ཏེ། འཁྲུལ་པའི་སེམས་ཀྱི་སྟེང་དུ་བཞག་པའི་
ཕྱིར་སྙམ་ན། སྐྱོན་མེད་དེ། བལ་ཡུལ་གྱི་ལམ་བརྒྱུད་དེ་ཕྱིན་པས་
རྒྱ་གར་དུ་བརྟོལ་བ་དང་མཚུངས་སོ། །ལར་གཉུག་མའི་ཡེ་ཤེས་མ་
འཁྲུལ་པའི་སྟེང་དུ་འཇོག་རྒྱུ་བྱུང་ན་ལྟ་སྨོས་ཀྱང་ཅི་འཚལ་ཏེ། དང་པོ་
ཉིད་ནས་དེ་ལྟར་རྔོ་མི་ཐོགས། འོ་ན་གཉུག་མ་ལྷན་སྐེས་ཀྱི་ཡེ་ཤེས་དེ་
ཀུན་གཞི་འདི་དང་ཐ་དད་དམ་སྙམ་ན། དེ་ཡང་མ་ཡིན་ཏེ། དཔལ་
ཕྲེང་གིས་ཞུས་པའི་མདོ་ལས། དེ་ལ་རང་བཞིན་གྱིས་འོད་གསལ་བའི་
སེམས་གང་ཡིན་པ་དང༌། སེམས་དེའི་ཉེ་བའི་ཉོན་མོངས་པ་གང་ཡིན་
པ་དེ་གཉིས་ནི། དགེ་བ་དང་མི་དགེ་བའི་སེམས་གཅིག་ལ་རྒྱུ་བས།
སེམས་གཉིས་པར་འཚམས་སྦོར་བ་མེད་པའི་ཚུལ་གྱིས། ཟག་པ་མེད་
པའི་དབྱིངས་ལ་མཆོག་ཏུ་རྟོགས་པར་དཀའ་བ་ཡིན་ནོ་ཞེས་གསུངས་པ་
ལྟར། ཟག་པ་མེད་པའི་དབྱིངས་ལ་སྒྲིབ་པར་མི་བྱེད་པའི་རང་བཞིན་
འོད་གསལ་གྱི་སེམས་རྒྱུད་དེ་གཉུག་མ་ལྷན་སྐྱེས་ཀྱི་ཡེ་ཤེས་འདི་ཡིན་
པའི་ཕྱིར་ཀུན་གཞི་ལས་ཐ་དད་པ་མ་ཡིན་ཡང༌། ད་ལྟ་ཉོན་མོངས་པ་
དང་བཅས་ཏེ་གནས་པའི་ཕྱིར་ཆོས་དབྱིངས་འགྱུར་བ་མེད་པའི་གནས་
ལུགས་རྟོགས་པར་དཀའ་བས། འཕགས་པ་ཀླུ་སྒྲུབ་ཀྱིས་ཀྱང་།
ས་ཡི་ནང་ན་ཡོད་པའི་ཆུ། དྲི་མ་མེད་པར་གནས་པ་ལྟར། །ཉོན་
མོངས་ནང་ན་ཡེ་ཤེས་ཀྱང་། །དེ་བཞིན་དྲི་མ་མེད་པར་གནས། །
ཞེས་དང༌། གང་ཞིག་ཀུན་ཏུ་མ་ཤེས་ན། །སྲིད་པ་གསུམ་དུ་རྣམ་
165

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
འཁོར་བ། །སེམས་ཅན་ཀུན་ལ་ངེས་གནས་པའི། །ཆོས་ཀྱི་དབྱིངས་
ལ་ཕྱག་འཚལ་འདུད། །ཅེས་གསུངས་པའི་ཆོས་དབྱིངས་དང༌། བདེ་
གཤེགས་སྙིང་པོ་འགྲོ་ཀུན་ཡོངས་ལ་ཁྱབ། །དྲི་མ་མེད་པའི་ཡིད་ལ་
རྣམ་པར་གནས། །ཞེས་པའི་བདེ་གཤེགས་སྙིང་པོའི་རྟེན་དུ་གྱུར་ཅིང་གང་
ལ་སྒྲིབ་པར་མི་བྱེད་པའི་གསལ་རིག་དངོས་ནི་གཉུག་མ་ལྷན་སྐྱེས་ཀྱི་ཡེ་
ཤེས་འདི་ལ་འདོད། ངོ་བོ་ནི་གོང་དུ་བཤད་པ་ལྟར་དབྱེར་མེད་དེ།
ཀུན་གཞིའི་སྟེང་དུ་འཁྲུལ་པའི་དྲི་མ་དག་པའི་ཚེ་ཡེ་ཤེས་ཡིན་པར་འདོད་
པ་ལས་གང་དུ་མི་སེམས་ཏེ། དེའི་ཕྱིར། འཁོར་འདས་དབྱེར་མེད་
ཀྱི་འགྲེལ་པར་ཡང་དེ་ལྟ་བུའི་རང་བཞིན་གསུམ་ལེགས་པར་ངོ་སྤྲོད་ན་ལྟ་
བ་འཁོར་འདས་དབྱེར་མེད་ཅེས་བྱ་བ་ཡིན་ནོ། །ཞེས་གསུངས། འོ་ན་
དེ་གའི་མཇུག་ཏུ་སེམས་ཅན་གྱི་ཁམས་ཐམས་ཅད་ལ་ངོ་བོ་ཉིད་ཀྱིས་དེ་
ལྟར་གནས་ཀྱང་ཞེས་གསུངས་པ་ལ་དཔག་ན་ཀུན་གཞི་ངོ་འཕྲོད་པ་དེ་ག་
ཡེ་ཤེས་སུ་བཞེད་པ་མ་ཡིན་ནམ་སྙམ་ན། དེ་ཡང་ངོ་བོ་དབྱེར་མེད་པ་
དང༌། ཆོས་ཀྱི་དབྱིངས་ཁྱད་མེད་དུ་བཞུགས་པ་ལ་དགོངས་ནས་
གསུངས་པ་ཡིན་གྱིས། ངོ་སྤྲོད་པའི་སེམས་དེ་འཁྲུལ་བྲལ་ཡེ་ཤེས
མཚན་ཉིད་པར་བཞེད་པ་མ་ཡིན། དེ་ལྟར་བཞེད་ན་རྒྱུ་དུས་ཀྱི་ལྟ་བ་
དུག་ཅན། སོ་སོའི་གྲུབ་མཐའ་ལ་འདོད་ཞེན་དང་བཅས་པའི་ལྟ་བ་
སོགས་ཀྱི་རྣམ་བཞག་མཛད་པར་མི་རིགས། ཡང་རྣམ་འགྲེལ་ལས་
ལུས་ལ་རྟེན་འབྲེལ་འགྲིགས་པས་རྟོགས་པར་བྱ་རྒྱུ་སེམས་ཀུན་གཞི་ཡིན་
པས་སོ་ཞེས་གསུངས་པའང་དེའི་གནས་ལུགས་གཉུག་མའི་ཡེ་ཤེས་ལ་
166

ཀུན་གཞིའི་ཡིག་ཆུང་།
དགོངས་པ་ཡིན་གྱིས། ཐོག་མར་ངོ་སྤྲོད་པའི་ཀུན་གཞི་དེ་ལ་གསུངས་
པ་མ་ཡིན། དེའི་རྒྱུ་མཚན་ནི། ས་སྐྱ་པ་ཆེན་པོའི་གཞུང་བཤད་
སྲས་དོན་མ་ལས་ཀྱང༌། མ་དག་པ་ཀུན་གཞི་རྒྱུ་རྒྱུད་ལ་ཞིང་ཁམས་སུ་
རྣམ་པར་བཞག་པ་དང༌། ལུས་ཐབས་རྒྱུད་ལ་ཞང་ཁམས་སུ་རྣམ་པར་
བཞག་པ་དང༌། དག་པའི་སྣང་བ་ཡེ་ཤེས་གཅིག་ལ་ཞིང་ཁམས་སུ་
རྣམ་པར་བཞག་པའོ།། །ཞེས་གསུངས དེ་བཞིན་དུ། ལུང་
སྦྱོར་གྱི་སྐབས་སུ་ཡེ་ཤེས་ཀྱི་ལུང་ཀུན་གཞིར་དྲངས་པ་རྣམས་ཀྱང་གདོད་
ནས་ཡེ་ཤེས་ཡིན་པའི་ཕྱིར་མྱང་འདས་ཀྱི་རྒྱུ་དང་རྩ་རྒྱུད་སོགས་སུ་བཞག་
ནས་རང་བཞིན་ལྷུན་གྲུབ་ཏུ་བསྟན་པ་ལ་དགོངས་ཀྱི་གཟུང་འཛིན་དང་མ་
བྲལ་བའི་ཤེས་པ་སྐད་ཅིག་མ་དང་སྦྱར་ཏེ་བཤད་དུ་མི་རུང་སྟེ། ཀུན་
གཞིའི་ཡིག་ཆུང་ལས། དེའང་ཀུན་གཞི་ཉིད་ཕྱི་རོལ་གྱི་ཡུལ་གྱི་ཞེན་
པ་ལ་བརྟེན་ནས་ཆགས་སྡང་སྐྱེ་བས་ཞེས་གསུངས་པའི་ཕྱིར། འདི་ག་
ཡེ་ཤེས་སུ་འདོད་ན་ཡེ་ཤེས་ཀྱང་ཆགས་སྡང་གི་དབང་དུ་འགྲོ་བར་ཁས་
ལེན་དགོས་པར་འགྱུར། འོ་ན་གོང་མ་རྣམས་ཀྱིས་ཀྱང༌། འདི་ནི་
ཀུན་གཞིའོ། །འདི་ནི་ཡེ་ཤེས་སོ། །ཞེས་སོ་སོར་ཕྱེ་ནས་གསུངས་
རིགས་པ་ལ་དེ་ལྟར་མི་གསུངས་པ་ཅི་ཞེ་ན། ལས་དང་པོ་པས་ལྟ་བ་
བསྒོམ་པའི་ཡུལ་ནི་གོང་དུ་སྨོས་པ་ལྟར། ཀུན་གཞི་རང་གིས་འཐུས་
ཤིང༌། དེ་གའི་སྟེང་དུ་བཞག་ཅིང་རྒྱུན་བསྐྱངས་པས་འཁྱགས་པ་ཞུ་
བས་ཆུར་འགྱུར་བ་བཞིན། ཡེ་ཤེས་ཕྱི་ནས་སྐྱེ་བར་འགྱུར་བ་ཡང༌།
རྣལ་འབྱོར་དབང་ཕྱུག་གི་དོ་ཧ་མཛོད་ལས། བསམ་དང་བསམ་བྱ་
167

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རབ་ཏུ་སྤངས་ནས་སུ། །ཇི་ལྟར་བུ་ཆུང་ཚུལ་གྱིས་གནས་བྱ་ཞིང་། །
བླ་མའི་ལུང་ལ་བསྒྲིམས་ཏེ་གུས་འབད་ན། །ལྷན་ཅིག་སྐྱེས་པ་འབྱུང་
ཡེ་བར་ཐེ་ཚོམ་མེད། །ཅེས་གསུངས་པས་རྟོགས་ནུས་པ་དང༌།
ཤེས་ལོགས་སུ་ཕྱེ་ནས་གསུངས་རུང༌། གང་ཟག་གི་རང་གི་རྒྱུད་ལ་མ་
སྐྱེས་པར། དེའི་སྟེང་དུ་འཇོག་པར་མི་ཤེས་པས། དེས་ན་སོ་སོར་
ཕྱེ་ནས་དངོས་སུ་མ་བསྟན་ཀྱང༌། ཤུགས་ལས་ནི། རྟོགས་པའི་ཁྱད་
པར་ཟླ་བའི་དཔེ་ཡིས་བསྟན། ཞེས་པའི་སྐབས་སུ་མཚོན་བྱེད་དཔེའི
ཡེ་ཤེས་ཆུ་ནང་གི་ཟླ་བ་དང་ཆ་འདྲ་བར་བསྟན་པ་ལས། ཡེ་ཤེས་
དངོས་མ་ཡིན་པར་གསུངས་ན་དེའང་མ་སྐྱེས་པའི་གོང་གི་ཤེས་པ་
ཅིག་མ་ཀུན་གཞིར་ངོ་སྤྲད་པ་དེ་ཡེ་ཤེས་སུ་ཅིའི་ཕྱིར་བཞེད་དེ། དེ་
བཞིན་དུ་རྩ་བའི་རྒྱུད་བརྟག་པ་གཉིས་པ་ལས། དང་པོ་སྤྲིན་དང་འདྲ
བ་ཡིན། །གྲུབ་པ་སྒྱུ་མ་ལྟ་བུ་འགྱུར། །གཉིད་ལོག་སད་པ་མི་ཕྱེད་
པ། །རྟག་ཏུ་རྨི་ལམ་འདྲ་བར་འགྱུར། །ཞེས་ཞུ་བདེ་ལྷན་སྐྱེས་ཀྱི
རྒྱུན་བསྐྱངས་པའི་འབྲས་བུ་རང་བཞིན་ལྷན་སྐྱེས་མཐོང་བའི་ས་མཚམས་
བསྟན་པའི་སྐབས་སུ་གསུངས་པ་འདི་ཉིད་ཀྱི་དོན་ཡང༌། མངའ་རིས་
པའི་འགྲེལ་པ་ལས། ལྷན་ཅིག་སྐྱེས་པའི་ཡེ་ཤེས་མི་གསལ་བ་ཙམ་དུ་
རྟོགས་པ་དྲོད་ཆུང་ངུའི་དུས་སོ། །འབྲིང་གི་དུས་སུ་གྲུབ་པ་ཞེས་པ་
ལྷན་ཅིག་སྐྱེས་པའི་ཡེ་ཤེས་མཉམ་བཞག་ལ་མངོན་དུ་གྲུབ་པས་སྒྱུ་མ་ལྟ་
བུར་འགྱུར་ཅེས་པ་རྗེས་ཀྱི་དུས་ནའོ། །ཆེན་པོའི་དུས་ན་མཉམ་རྗེས་
མེད་པར་ཆོས་ཐམས་ཅད་ལྷན་སྐྱེས་ཀྱི་ངོ་བོར་རྟོགས་པས། ཉལ་དང་
168

ཀུན་གཞིའི་ཡིག་ཆུང༌།ང་
ལོག་པའི་ཁྱད་པར་ལས། །རྟག་ཏུ་རྨི་ལམ་འདྲ་བར་འགྱུར། །ཞེས་
པའོ། །ཞེས་སྦྱོར་ལམ་མ་ཐོབ་པཪ་ལྷན་སྐྱེས་ཀྱི་ཡེ་ཤེས་མི་མཐོང་
བར་དངོས་སུ་བསྟན། _ཡང་རྒྱུད་ལས། སེམས་ཅན་རྣམས་ནི་
སངས་རྒྱས་ཉིད། །འོན་ཀྱང་གློ་བུར་དྲི་མས་བསྒྲིབས། །དེ་གསལ་ན་
ནི་སངས་རྒྱས་ཉིད། །ཅེས་གསུངས་པའི་ཚིག་རྐང་དང་པོ་གཉིས་ཀྱིས་
ཀུན་གཞི་དང༌ཕྱི་མས་དྲི་མ་མེད་པའི་ཡེ་ཤེས་དངོས་སུ་བསྟན་
འདུག་པའི་རོ་ལེགས་པར་མྱང་ན་ཁོ་བོས་རྣམ་པར་ཕྱེ་བ་འདི་ཉིད་ཀྱི་རྒྱབ་
རྟེན་བླ་ན་མེད་པར་གྲུབ་ཅིང༌། དེ་ཡང༌། ཚིག་རྐང་དང་པོ་མྱ་ངན
ལས་འདས་པའི་རྒྱུ་རྒྱུད་ཀྱི་ལུང་དང༌། བར་པས་འཁོར་བའི་རྒྱུ་རྒྱུད་དུ་
འཇོག་པའི་ལུང་དུ་གྲུབ། ཕྱི་མ་ནི་ཐབས་ལམ་ཉམས་སུ་བླང་བའི་
འབྲས་བུ་མངོན་དུ་གྱུར་པ་ན་སངས་རྒྱས་ཉིད་ཅེས་པས་དེ་ལས་གཞན་དུ་
མི་འདའ་བར་བསྟན་ཕྱིར། གཟུང་འཛིན་གཉིས་བྲལ་གྱི་ཡེ་ཤེས་ཀུན་
གཞིར་བཞག་ན་ལུང་འདི་དང་ཡང་དངོས་འགལ་དུ་འགྱུར། ཡང་རྒྱུད་
གསུམ་མཛེས་རྒྱན་དུ། དེ་ཉིད་ལ། གཉིས་མེད་དམ། ཟུང་
འཇུག་གམ། བརྗོད་བྲལ་ལམ། བཅོས་མིན་སེམས་ཀྱི་ངོ་བོའམ།
ལྷན་ཅིག་སྐྱེས་པའི་ཡེ་ཤེས་ཞེས་མིང་ཙམ། བརྡ་ཙམ། ཐ་སྙད་
ཙམ། བརྗོད་པ་ཙམ་དུ་ངེས་པའི་ཤེས་པ་འདྲོངས་པར་བྱས་ལ་ཞེས་
གསུངས་པའང༌། ངོ་བོ་ཡེ་ཤེས་ཡིན་པ་ལ་དགོངས་ཀྱིས། གཟུང་
འཛིན་གྱི་དྲི་མ་དང་བྲལ་བར་བཞེད་པ་མ་ཡིན་ཏེ། དེ་ཉིད་ལས།
རྒྱུ་གསུམ་གྱི་རྒྱུ་རྒྱུད་ཀྱི་སྐབས་སུ། གསལ་བ་སེམས་ཀྱི་མཚན་ཉིད་
169

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
འཁོར་བ་ཞེས་བཤད་པས། དེ་དྲི་མ་དང་མ་བྲལ་བའི་གསལ་རིག་ལ་
ངོས་འཛིན་པ་ལས་འོས་མེད་དེ། གཟུང་འཛིན་གཉིས་བྲལ་གྱི་གསལ་
རིག་འཁོར་བར་བཞག་ཏུ་མི་རུང་ཞིང༌། དེའང་འཁོར་བར་བཞག་ན་
མྱང་འདས་སྟོང་པ་རང་རྐྱང་ལས་མི་རྙེད་པའི་ཕྱིར། ཡང་དྲི་མ་དང་
བཅས་པའི་ཀུན་གཞིའི་རྣམ་པར་ཤེས་པ་དེ་ལྷན་སྐྱེས་ཀྱི་ཡེ་ཤེས་ཡིན་ཏེ།
ངོ་བོ་ཡེ་ཤེས་ཡིན་པ་གང་ཞིག །མ་རིག་པ་དང་ལྷན་ཅིག་ཏུ་གནས་
པའི་ཕྱིར་སྙམ་ན། ཡོན་ཏན་གྱི་ལྡོག་ཆ་མ་འདྲེས་པར་སོ་སོར་རྟོགས་
ཕྱིན་དོན་གྱིས་དེ་ལྟར་ཡིན་པའི་ཕྱིར་རྣམ་ཤེས་ལ་ཡེ་ཤེས་ཀྱི་མིང་བཏགས་
པ་འབྱུང་སྟེ། ཁ་སྦྱོར་ཐིག་ལེའི་བརྟག་པ་བརྒྱད་པ་ལས། དམྱལ་
བ་འཇིགས་རུང་དུ་བ་སྟེ། །ཡི་དྭགས་ཡེ་ཤེས་ཉི་མ་ཉིད། །གཏི་
མུག་ཡེ་ཤེས་བྱོལ་སོང་སྟེ། །ཁྲོ་བ་ཡེ་ཤེས་ལྷ་མ་ཡིན།།གསང་བ་
ཡེ་ཤེས་མེ་ལོང་ལྷ། །མི་རྣམས་ཡེ་ཤེས་ཁྱད་པར་ནི། །རྣམ་པ་ལྔ་
རུ་ཆ་ཡིས་འགྱུར། །ཞེས་གསུངས། འོན་ཀྱང་བློ་གྲོས་གསར་བུ་བས།
འཁྱམས་པའི་གོང་བུར་ཆུ་དངོས་སུ་འཛིན་པ་ལྟ་བུའི་འདུ་ཤེས་ཀྱི་སྐྱོན་
འཇུག་པའི་ཕྱིར། དངོས་བཏགས་རྣམ་པར་དབྱེ་དགོས་པར་སེམས།
དེས་ན་མཁྱེན་བརྩེའི་དབང་ཕྱུག་གི་ཟིན་བྲིས་སོགས་ཡིག་ཆ་གཞན་དག་
གི་དགོངས་པའང་དེ་ཁོ་ན་ལྟར་འགྲེལ་དགོས་པར་སེམས་ཤིང་།
མདོར་བསྡུ་ན་ཤེས་པའི་རྒྱུན་གཅིག་ལས་མེད་ཀྱང༌། དེ་སྒྲིབ་གཡོག
དང་བཅས་པ་ནི་ཀུན་གཞིའི་རྣམ་པར་ཤེས་པ་དང༌། སྒྲིབ་གཡོགས་
དང་བྲལ་བ་ནི་ཡེ་ཤེས་སམ་ཟག་མེད་སེམས་རྒྱུད་དེ། དེ་གཉིས་ཀའི་
170

ཀུན་གཞིའི་ཡིག་ཆུང༌།
སྟོང་པའི་ཆ་ནི་ཆོས་དབྱིངས་སམ་བདེ་གཤེགས་སྙིང་པོ་ཡིན་པས་ཁྱབ་
མཉམ་ཁས་ལེན་དགོས་ནའང༌། དེ་བཞིན་ཉིད་རྟོགས་པ་དང་མ་
རྟོགས་པའི་བྱེ་བྲག་གིས་རྣམ་ཤེས་དང་ཡེ་ཤེས་ཚུལ་གཅིག་ཏུ་འཛིན་པར་
མི་རིགས་པར་སེམས་ནས། རང་གི་གོ་བ་རྣམས་ལྷུག་པར་ཡི་གེར་
འགོད་པ་པོ་ནི་གཟིམ་འོག་སྤྲུལ་མིང་བྱམས་པ་ངག་དབང་བསྟན་འཛིན་
སྙན་གྲགས་སུ་འབོད་པ་ལགས་ན། འདི་ལ་ཉེས་པའི་ཚོགས་ཅི་
མཆིས་པ་བླ་མ་དང་མཁའ་འགྲོའི་ཚོགས་ལ་བཟོད་པར་གསོལ་ཞིང༌།
གལ་ཏེ་ལྷག་པའི་བསམ་པས་ཀུན་ནས་བསླང་བའི་དགེ་བའང་ཡོད་སྲིད་
པས་དེ་དག་གིས་ནི། སྙན་བརྒྱུད་ཀྱི་བསྟན་པ་རིན་པོ་ཆེ་འཕེལ་བའི་
རྒྱུར་གྱུར་ཅིག །ཅེས་གསུངས་ལ། རྫོགས་པ་ཆེན་པོའི་སེམས་
རིག་གི་དབྱེ་བ་མཛད་པ་དང༌། ས་སྐྲ་པའི་རྣམ་ཤེས་དང་ཡེ་ཤེས་ཀྱི་
དབྱེ་བ་བྱས་པ་འདི་གཉིས་ཕལ་ཆེར་གྱིས་གནད་གཅིག་པ་ལྟ་བུར་གོ་བར་
འདུག་ནའང༌། འདི་གཉིས་གནད་མི་མཚུངས་སྟེ། རྫོགས་པ་ཆེན་
པོས་སེམས་འཁྲུལ་པ་ཡིན་ལ། རིག་པའི་ཡེ་ཤེས་མ་འཁྲུལ་པ་ཡིན་
པས་རིག་པའི་ཡེ་ཤེས་ཉིད་རྩལ་དུ་བཏོན་ཏེ་མཉམ་པར་བཞག་པས་
འཁྲུལ་སྣང་དབྱིངས་སུ་དེངས་པར་བཞེད་ལ། ས་སྐྱ་པ་རྣམས་ནི ི་
སེམས་ཀུན་གཞི་གསལ་བའི་ཆ་འདི་ངོས་ཟིན་པར་བྱས་ཏེ། དེའི་སྟེང་
དུ་སྨིན་གྲོལ་གྱི་ལམ་ཐམས་ཅད་ཉམས་སུ་ལེན་པ་ཡིན་ལ། དེ་ཡང་
གང་ཟག་དབང་པོ་ཡང་རབ་དབང་དུས་སུ་དོན་གྱི་ཡེ་ཤེས་སྐྱེས་ནས་ཀུན་
གཞིའི་རྣམ་ཤེས་གཟུང་འཛིན་གྱི་འཁྲུལ་པ་དང་བཅས་པ་འཁྲུལ་མེད་ཡེ་
171

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཤེས་སུ་གནས་འགྱུར་བའི་མགོ་རྩོམ་པའང་ཡོད་མོད། དེ་མན་ཆད་ལ་
སྦུངས་གཞི་སྦྱོང་བྱེད་ངོ་འཕྲོད་པའི་ཚུལ་གྱིས་སྨིན་བྱེད་ཀྱི་དབང་བསྐུར་
ཞུས་ནས་ལུགས་འདི་ལ་དབང་ལའང་ལམ་དུ་བྱ་བ་ཡིན་པས། དབང་
དང་རིམ་གཉིས་ཡན་ལག་དང་བཅས་པ་ལ་སྦྱང་གཞི་སྦྱོང་བྱེད་ངོ་སྤྲད་དེ་
རྩེ་གཅིག་ཏུ་བསྒོམ་པ་ལ་བརྩོན་པས་གཟུང་འཛིན་གྱི་སྒྲིབ་པ་ཇེ་སྲབ་དུ་
སོང༌། གཉིས་མེད་ཡེ་ཤེས་ཀྱི་གསལ་སྣང་རིམ་གྱིས་གོང་འཕེལ་དུ་
འགྲོ་བའི་ཚེའང་ཀུན་རྫོབ་ཐབས་ཀྱི་ཆའི་ཡོན་ཏན་རྣམས་ཀྱང་གོང་འཕེལ་
དུ་འགྲོ་ལ། རྣལ་འབྱོར་པའི་ཉམས་ཀྱི་སྣང་བ་ལ་རྣམ་ཤེས་ཡེ་ཤེས་སུ་
གནས་འགྱུར་འདུག་སྙམ་པ་འབྱུང་མོད། །མཚོན་བྱེད་དཔེའི་ཡེ་ཤེས་ཡིན་
པས་གནས་གྱུར་པ་མཚན་ཉིད་པ་མ་ཡིན་ལ། ས་དང་པོར་གནས་
འགྱུར་གྱི་མགོ་བརྩམ་ནས་སྒོམ་ལམ་ས་བཅུ་གཉིས་པའི་མཇུག་ས་བཅུ་
གསུམ་པའི་ཕྱེད་ལ། རྣམ་ཤེས་ཀྱི་ཆ་ཕྲ་བའི་ཕྲ་བའང་གནས་འགྱུར་
ཏེ་སྐུ་དང་ཡེ་ཤེས་ཡོན་ཏན་རྒྱ་མཚོའི་མཛོད་དུ་གྱུར་ནས་རྟག་ཁྱབ་ལྷུན་
གྲུབ་ཀྱི་ཕྲིན་ལས་ཀྱིས་འཁོར་བ་མ་སྟོང་གི་བར་དུ་སེམས་ཅན་གྱི་དོན་
མཛད་པར་བཞེད་ལ། དེའང་ས་དང་པོ་ནས་སངས་རྒྱས་ཀྱི་སའི་བར་
དུ་ཀུན་རྫོབ་ཐབས་ཀྱི་ཡོན་ཏན་སངས་རྒྱས་བརྒྱ་མཐོང་བ་ལ་སོགས་པ་
གོང་འཕེལ་དུ་འགྲོ་བར་བཞེད་ཅིང༌། སངས་རྒྱས་ཀྱི་སའི་གཟུགས་ཀྱི་
སྐུ་དང༌། འཕྲིན་ལས་གདུལ་བྱ་ལ་སྣང་བའི་ཆ་རྣམས་ལ་ཀུན་རྫོབ་ཀྱི་
མིང་གིས་འདོགས་པར་མཛད་དེ། ཀུན་རྫོབ་ཡིན་ན་མཐའ་གཅིག་ཏུ་
སྤང་བྱར་ཞལ་གྱིས་མི་བཞེས་པ་ཡིན་ནོ།།
172

ཀུན་གཞིའི་ཡིག་ཆུང་།
གཞིའི་སྐབས་སུ་བདེན་གཉིས་ཟུང་འཇུག་དགོས་པའི་རྒྱབ་བརྟེན་དུ།
རིམ་ལྔ་ལས།། གཟུང་བ་དང་ནི་འཛིན་པ་ཞེས། །རྣམ་གཉིས་བློ་ནི་
ཡོད་མིན་ཞིང༌། །གང་དུ་མི་ཕྱེད་བློར་སྣང་བ། །དེ་ནི་ཟུང་དུ་འཇུག་
པར་
་བཤད། །ཅེས༌དང༌། ལམ་གྱི་སྐབས་སུ་བདེན་གཉིས་ཟུང་
འཇུག་དགོས་པའི་སྒྲུབ་བྱེད་དུ། བསྐྱེད་པའི་རིམ་པ་འདི་གཅིག་དང༌།།
གཞན་ཡང་རྫོགས་པའི་རིམ་པ་དག །གཉིས་པོ་གང་དུ་གཅིག་གྱུར་པ།།
དེ་ནི་ཟུང་དུ་འཇུག་པར་བཤད། །ཅེས་དང༌། འབྲས་བུའི་སྐབས་སུ་
བདེན་གཉིས་ཟུང་འཇུག་དགོས་པའི་སྒྲུབ་བྱེད་དུ། ཟུང་འཇུག་རིམ་ལ་
གནས་པ་དེ། །དེ་ནི་ཀུན་མཁྱེན་དེ་ཉིད་མཐོང༌། །ཞེས་ཀླུ་སྒྲུབ་ཀྱི་
ལུང་དང་སྦྱོར་བར་མཛད་དོ། །གློ་བོ་མཁན་ཆེན་བསོད་ནམས་ལྷུན་
གྲུབ་པའི་ཞལ་ནས། དོན་དམ་ལ་ཡང་ཡུལ་དང་ཡུལ་ཅན་གཉིས། །
ཟུང་འཇུག་ལ་ཡང་དབྱིངས་དང་ཡེ་ཤེས་གཉིས། །གཉིས་མེད་ལ་ཡང་
ཀུན་རྫོབ་དོན་དམ་གཉིས། །ལྷན་སྐྱེས་ལའང་གཉིས་སུ་གསུངས་པར་
ཤེས། །དོན་དམ་ཀུན་རྫོབ་མིང་འདོགས་གང་དང་གང༌། །ཕྱོགས་
རེ་ཁོ་ནར་བཤད་པའི་ངེས་པ་མེད། །དོན་སྒྲ་ཇི་བཞིན་རྟོགས་པར་བྱེད་ན་
ནི། །བློ་གྲོས་འཁྲུལ་ཞེས་བྱམས་པ་མགོན་པོས་གསུངས། །ཞེས་གསུངས་
པ་ལྟར་གནས་འགྱུར་བའི་ཡེ་ཤེས་དེ་ལའང་མཚོན་བྱེད་དཔེ་དང༌།
མཚོན་བྱ་དོན་གྱི་ཡེ་ཤེས་ཀྱི་ངོས་ནས་བསྟན་པ་དང༌། དོན་དམ་
དབྱིངས་འདུས་མ་བྱས་པ་རྟོགས་པའི་ཆ་ནས་དང༌། ཐབས་ཤེས་ཟུང་
དུ་འཇུག་པའི་ཡེ་ཤེས་ཀྱི་ཆ་ནས་བཤད་པ་ལྟ་བུ་ཡོད་པས་ཕྱོགས་གཅིག་
173

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཁོ་ནར་འཛིན་མི་རུང་བ་ཡིན་ནོ། །ད་ནི་སྤྱི་དོན་གསུམ་པ་ལུགས་འདི་དང་
མི་མཐུན་པའི་གྲུབ་མཐའ་གསར་པ་གཞན་དགག་པ་ནི། བླ་མ་བློ་
གྲོས་རིན་ཆེན་ཞེས་བྱ་བ་ཞིག་གིས་ཆོས་རྒྱལ་དོན་གྲུབ་པ་ཞེས་བྱ་བའི་
བཞེད་སྐོང་དུ་བྲིས་པ། ལམ་འབྲས་རྒྱུ་རྒྱུད་སོགས་ཀྱི་ངོས་འཛིན་
གསར་དུ་བྱས་པ་མུན་བྲལ་ཉི་མའི་ཟེར་ཞེས་བྱ་བ་བྲིས་སོ། །ཁོང་གི་
ཚིག་སྦྱོར་ལ་དཔག་ན་མཁས་པ་ཆེན་པོ་ཞིག་ཡིན་རུང༌། བརྗོད་བྱའི་
དོན་རྣམས་རྫོགས་ཆེན་དང་ལམ་འབྲས་གཉིས་བསྲེས་ནས་བཤད་པ་ཞིག་
འདུག་ལ། འདི་ལ་དོགས་པ་དཔྱད་དགོས་པ་ཡིན་ནོ། །དེ་ལ་
གལ་ཏེ་ཁྱོད་རྫོགས་པ་ཆེན་པོའི་གྲུབ་མཐའ་ལ་མ་གུས་པ་ཡོད་དམ་ཞེ་ན།
མཁས་གྲུབ་ཆེན་པོ་རྒྱལ་སྲས་གཞན་ཕན་སྣང་བ་དང༌། གྲུབ་དབང་
འགྲོ་འདུལ་དཔལ་བོ་རྡོ་རྗེ་གཉིས་ཆར་ལས་ཆོས་འདིའི་སྨིན་གྲོལ་གྱི་
གདམས་པ་ཐོས་ཤིང༌། བླ་མ་གཉིས་ལ་སངས་རྒྱས་དངོས་ཀྱི་འདུ་
ཤེས་ཡོད་ལ། ཆོས་ལ་བསྒོམ་པའི་ཉམས་མྱོང་མེད་ཀྱང་གོ་ཡུལ་གྱི་
མོས་གུས་ཡོད་པས་དགག་པ་ཡིད་ལ་མི་དྲན་ན་ངག་གི་བརྗོད་པ་ལྟ་ཅི
སྨོས། རྫོགས་པ་ཆེན་པོའི་གྲུབ་མཐའ་འདི་དང༌། གསུང་ངག་
ལམ་འབྲས་གཉིས་མཐར་ཐུག་གི་སྐྱེལ་སོ་ངེས་པར་གཅིག་པས་དགོངས་
པ་མཐུན་མོད། གནས་སྐབས་ཀྱི་ལམ་གྱིས་དཀྲི་ཚུལ་གཏན་ནས་མི་
འདྲ་བས་གཅིག་ལ་བསྲེས་ནས་བཤད་ན་སྤྲང་པོའི་ཟས་བཞིན་དུ་ལུགས་
གང་དང་ཡང་མི་མཐུན་པ་ཞིག་རེད་འགྲོ་བ་ཡིན་པས་ལུགས་སོ་སོར་དབྱེ་
བ་ཙམ་ལས་ཆོས་དང་གྲུབ་མཐའ་གཞན་ལ་དགག་པ་མ་ཡིན་པའི་
174

ཀུན་གཞིའི་ཡིག་ཆུང་།
གནད་ཤེས་དགོས་སོ། །
དེ་ལ་ཁོང་གི་བསྟན་བཅོས་འདིའི་དབུ་ཞབས་ཀྱི་ཚིག་ཐམས་ཅད་ལ་
དགག་པ་བྱས་ན་མང་པོ་འདུག་རུང༌། གནད་བསྡུས་ཏེ་ཅུང་ཟད་
བརྗོད་ན། རྒྱུ་རྒྱུད་ངོས་འཛིན་ཚུལ་མི་འཐད་པ་དང༌། དེའི་དོགས་
དཔྱོད་མི་འཐད་པ་དང༌། _རྒྱུ་རྒྱུད་ངོས་འཛིན་གྱི་དབང་གིས་
ཐབས་རྒྱུད་ཀྱི་གནད་འཁྲུལ་པར་བསྟན་པ་དགག་པ་དང༌། གོང་མའི་
གསུང་རབ་ཀྱི་ལུང་སྦྱོར་མཛད་པ་རང་ཉིད་ཀྱི་སྐབས་ཀྱི་བརྗོད་བྱ་དང་མི་
འགྲིགས་པའི་ཚུལ་བསྟན་པ་དང་བཞི་ལས། དང་པོ་ནི། ཁོང་གི་
གཞུང་དུ་རྗེ་བཙུན་གྱིས། སེམས་མྱོང་རིག་སོགས་གསུངས་པའི་འབྲུ་
ནོན་ལ། གནས་ལུགས་ཀྱི་རང་བཞིན་ནི་སེམས་ཉིད་བདེ་གཤེགས་
སྙིང་པོ་སོ་སོ་རང་གིས་རིག་པའི་ཡེ་ཤེས་ཀྱིས་མྱོང་བའམ་སྤྱོད་ཡུལ་
དུ་གྱུར་པ་སྟེ། རིགས་གདངས་དབྱིངས་སུ་འཁྱིལ་བས་མྱོང་རིག་བྱེ་
བྲག་ཏུ་མ་ཕྱེ་བ། ཞལ་ཕྱག་གི་རྣམ་པ་ཅན་གྱི་རིས་སམ་མཚན་མར་མ་
གྲུབ་ཅིང༌། ཡོད་མེད་དང་རྟག་ཆད་ཀྱི་ཕྱོགས་སུ་ནམ་ཡང་མ་ལྷུང་
བའོ། །ངོ་བོའི་ཡིན་ལུགས་ནི་སྙིང་རྗེ་ཆེན་པོ་ཐབས་ཀྱི་བདག་ཉིད་
ཅན་རིག་གདངས་གསལ་ལ་འཆར་གཞི་གོ་མ་འགགས་པ། དེའང་ངོ་
བོ་ལ་བྲི་གང་མེད་པས་རང་བཞིན་གྱིས་སྟོང་པ་ཉིད་དུ་གནས་པ་སྟེ།
ཚུལ་དེ་ལྟ་བུའི་ཡིན་ལུགས་ལ་ཀུན་གཞི་ཞེས་འཁོར་འདས་ཀུན་གྱི་གཞི་
གྱུར་པ་སྟེ། བདེ་གཤེགས་སྙིང་པོའི་རང་ངོ་ལ་འཁོར་འདས་ཀྱི་ཐ་སྙད་
མ་གྲུབ་ཀྱང༌། ཐབས་སྙིང་རྗེ་ཆེན་པོའི་གདངས་འགགས་པ་མེད་པའི་
175

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རྩལ་ལས། རིག་དང་མ་རིག་གི་ལྡོག་ཆས་འཁོར་འདས་སུ་གྲུབ་པས་
ན་དེ་ལྟར་དུ་བཞག་པ་སྟེ། ཞེས་བྲིས་འདུག་པ་འདི་གཏན་ནས་མི་
འཐད་དེ། རྗེ་བཙུན་རིན་པོ་ཆེས། སེམས་མྱོང་རིག་སོགས་གསུངས་
པའི་ཚིག་གི་འབྲུ་ནོན་ཚར་ངོར་གྱི་སྐྱེས་ཆེན་སངས་རྒྱས་དངོས་དང་འདྲ་བ་
དག་གིས། རྗེ་བཙུན་གོང་མའི་གསུང་དང་མི་འགལ་བར་བྲིས་པ་
རྣམས་དང་གཏན་ནས་མི་མཐུན་པ་ཞིག་བྱས་འདུག་པ་འདི། ཁོང་གི་
ཞེ་ཕུག་ཏུ་རྫོགས་པ་ཆེན་པོའི་རིག་པའི་ཡེ་ཤེས་སྤྲོས་པ་དང་བྲལ་བ་དེ་
བཞག་ནས་ཁ་ནས་ས་སྐྱ་པའི་ལུགས་ཀྱི་ཀུན་གཞི་རྒྱུ་རྒྱུད་ཀྱི་ངོས་འཛིན་
འདི་བཞིན་ཡིན་ནོ་ཞེས་ནན་གྱིས་བཤད་འདུག་པའི་ཕྱིར་རོ། །
དེས་ན་རིག་པའི་ཡེ་ཤེས་སྤྲོས་པ་དང་བྲལ་བ་དེ་གཞིའི་གནས་ལུགས་
ཡིན་ཀྱང་ས་སྐྱ་པའི་ལུགས་ཀྱི་ཀུན་གཞི་རྒྱུ་རྒྱུད་གཏན་ནས་མ་ཡིན་ཏེ།
དེའི་རྒྱུ་མཚན། ཀུན་གཞི་རྒྱུ་རྒྱུད་དོན་བདུན་གྱི་སྒོ་ནས་རྗེ་བཙུན་གོང་
མས་གསུངས་པ་ཐམས་ཅད་དང་མི་འགྲིགས་པའི་ཕྱིར་རོ། །ཇི་ལྟར་མི་
འགྲིག་ཅེ་ན། དོན་དང་པོ་ཀུན་གཞིའི་རང་བཞིན་གསལ་རིག་ཏུ་གོང་
མ་བརྒྱུད་འཛིན་དང་བཅས་པས་གསུངས་པ་ལ། ཁྱེད་ཀྱིས་རྣམ་ཤེས་
གསལ་བའི་ཆ་འཁྲུལ་པ་ཡིན་པས་རྒྱུ་རྒྱུད་དུ་ཁས་ལེན་མི་རུང་བར་བཤད་
པའི་ཕྱིར། དོན་གཉིས་པ་རྟེན་དཀྱིལ་འཁོར་བཞི་ཡང་ཀུན་གཞི་རྒྱུ་
རྒྱུད་དུ་གོང་མས་གསུངས་པ་ལ། ཁྱེད་ཀྱིས་གཞུང་དུ་རང་བཞིན་
ལྷན་ཅིག་སྐྱེས་པའི་ཡེ་ཤེས་ཁོ་ན་ལས། ལྷན་ཅིག་སྐྱེས་པའི་ཆོས་ཉི་ཤུ་
རྩ་བདུན་པོ་རྒྱུ་རྒྱུད་མིན་ཏེ་སོལ་བ་བཀྲུས་ན་དཀར་པོར་མི་རུང་བའི་དཔེ་
176

ཀུན་གཞིའི་ཡིག་ཆུང༌།
དང་བཅས་ཏེ་བཤད་འདུག་པས་མི་འགྲིག་པའི་ཕྱིར། དོན་གསུམ་
པ་རྟེན་དཀྱིལ་འཁོར་བཞི་ལ་བརྟེན་པ་ཀུན་གཞིའི་གསལ་ཆ་མེ་ཏོག་དང་
མེ་ཏོག་གི་དྲིའི་ཚུལ་དུ་བརྟེན་པར་གསུངས་པ་ལ། ཁྱོད་ཀྱིས་རྟེན་
བརྟེན་པ་གཉིས་ཀ་ཀུན་གཞི་རྒྱུ་རྒྱུད་དུ་མི་འདོད་པར་འདུག་པའི་ཕྱིར།
དོན་བཞི་པ་རྒྱུ་རྒྱུད་དུ་འགྲོ་ཚུལ་དང༌། དོན་ལྔ་རྩ་རྒྱུད་དུ་འགྲོ་ཚུལ་
གཉིས་ཕྱོགས་གཅིག་ཏུ་བརྗོད་ན། དཔལ་མགོན་ཀླས། གང་ཞིག་
ཀུན་ཏུ་མ་ཤེས་ན། །སྲིད་པ་གསུམ་དུ་རྣམ་འཁོར་བ། །སེམས་
ཅན་ཀུན་ལ་ངེས་གནས་པའི།། །ཆོས་ཀྱི་དབྱིངས་ལ་ཕྱག་འཚལ་
འདུད། །ཅེས་གསུངས་པ་ལྟར། དབྱིངས་སྤྲོས་པ་དང་བྲལ་བ་ལ་
དགོངས་ཏེ་ངོ་ཤེས་ན་མྱ་ངན་ལས་འདས་པའི་རྒྱུ་དང་རྩ་བར་འགྲོ་བ་ཡིན་
ལ། ངོ་མ་ཤེས་ན་འཁོར་བའི་རྒྱུ་དང་རྩ་བར་འཇོག་པ་ཡིན་ནོ་ཞེས་
གསུངས་པའང་མང་དུ་འབྱུང་མོད། ཀུན་རྫོབ་གསལ་བའི་ཆ་ལ་དགོངས་
ཏེ་རྟེན་དཀྱིལ་འཁོར་བཞི་འདི་ཐབས་ཁྱད་པར་ཅན་གྱིས་ཟིན་ན་སྐུ་བཞིར་
གནས་འགྱུར་བ་ཡིན་པས་མྱ་ངན་ལས་འདས་པའི་རྒྱུ་དང་རྩ་བ་ཡིན་ལ།
ཐབས་ཀྱིས་མ་ཟིན་ན་འཁོར་བའི་རྒྱུ་དང་རྩ་བ་ཡིན་པ་དང༌། དེ་
བཞིན་དུ། ཕུང་ཁམས་སྐྱེ་མཆེད་འདི་ཐབས་ཁྱད་པར་ཅན་གྱིས་ཟིན་
ན་གདན་གསུམ་ཚང་བའི་ལྷའི་ངོ་བོ་ཡིན་པས་མྱ་ངན་ལས་འདས་པའི་རྒྱུ་
དང་རྩ་བ་ཡིན་ལ། ཐབས་ཀྱིས་མ་ཟིན་ན་འཁོར་བའི་རྒྱུ་དང་རྩ་བ་དང༌།
ཉོན་མོངས་དུག་ལྔ་ཐབས་ཀྱིས་ཟིན་ན་ཡེ་ཤེས་ལྔའི་ངོ་བོ་ཡིན་པས་མྱ་ངན་
ལས་འདས་པའི་རྒྱུ་དང་རྩ་བ་དང༌། ཐབས་ཀྱིས་མ་ཟིན་ན་འཁོར་
177

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
བའི་རྒྱུ་དང་རྩ་བར་འཇོག་ཚུལ་འདི་རྣམས་གོང་མའི་གསུང་རབ། དེའི་
དགོངས་འགྲེལ་གྱི་བསྟན་བཅོས། ཁ་འདོན་ལམ་དུས་ཀྱི་ཉམས་ལེན་
དང་བཅས་པའི་ནང་དུ་ཡང་ཡང་འབྱུང་བ་ཡིན་པས། དབྱིངས་སྤྲོས་པ་
དང་བྲལ་བ་ཁོ་ན་རྒྱུ་རྒྱུད་དུ་ཁས་བླངས་ནས། སེམས་གསལ་བའི་ཆ་
རྒྱུ་རྒྱུད་དུ་ཁས་མ་བླང་ན་གོང་མའི་དགོངས་པ་དང་འགྲིག་མི་འགྲིག་
ལེགས་པར་དཔྱོད་དང་ད་ཤེས་པར་འགྱུར་རོ། །དོན་དྲུག་པ་ཕྱི་ནང་གི་
འབྲེལ་ནི། ཕྱི་ན་ཡོད་ཚད་ལུས་ལ་རྩ་ཁམས་ཀྱི་ཚུལ་དུ་ཡོད་ལ།
ལུས་ལ་ཡོད་ཚད་སེམས་གསལ་བའི་སྟེང་ན་བག་ཆགས་ཀྱི་ཚུལ་དུ་ཡོད་
པར་གསུངས་པ་ལ། རྟོག་གེ་བས་ཚད་མ་འཆད་པའི་ཚེ་དོན་ཤེས་
རང་མཚན་སྐད་ཅིག་མའི་སྟེང་དུ་འགལ་འབྲེལ་འཇོག་མ་ནུས་པར་གཞན་
སེལ་གྱི་སྒོ་ནས་འཇོག་དགོས་པར་བཤད་ན། དབྱིངས་སྤྲོས་པ་དང་
བྲལ་བའི་རྒྱུ་རྒྱུད་ལ་འཁོར་འདས་ཀྱི་ཆོས་ཐམས་ཅད་བག་ཆགས་ཀྱི་ཚུལ་
དུ་ཡོད་པའི་ཕྱི་ནང་གི་འབྲེལ་ཇི་ལྟར་བརྩི། དེས་ན་ཕྱི་ནང་གི་འབྲེལ་
ཚུལ་འདིའང་ཁྱོད་ལ་མི་འཐད་པ་ཡིན་ནོ། །དོན་བདུན་པ་འཁོར་འདས་
ཚང་ཚུལ། འཁོར་བའི་ཆོས་ཐམས་ཅད་མཚན་ཉིད་ཀྱི་ཚུལ་དུ་ཚང༌།
ལམ་གྱི་ཆོས་ཐམས་ཅད་ཡོན་ཏན་གྱི་ཚུལ་དུ་ཚང༌། འབྲས་བུའི་ཆོས་
ཐམས་ཅད་ནུས་མཐུའི་ཚུལ་དུ་ཚང་གསུངས་ན། ཁྱེད་ཀྱི་རྒྱུ་རྒྱུད་
དབྱིངས་སྤྲོས་པ་དང་བྲལ་བ་འདིའི་སྟེང་དུ། དམྱལ་བ་རྡོ་རྗེ་གདན་གྱི་
བཙོ་བསྲེག་གི་སྡུག་བསྔལ་མཚན་ཉིད་ཀྱི་ཚུལ་དུ་ཚང་བས་འགལ་བའི་
ཁུར་ཆེན་པོ་འདི་ཁྱེད་ཀྱིས་ཁུར་དགོས་པ་ཡིན་ནོ། །
178

ཀུན་གཞིའི་ཡིག་ཆུང༌།
གལ་ཏེ་རིག་པའི་ཡེ་ཤེས་སྤྲོས་པ་དང་བྲལ་བ་འདི་འཁོར་འདས་ཀྱི་སྤྲོས་
པ་ཐམས་ཅད་གཅོད་བྱེད་ཡིན་པས་འགལ་ཁུར་འདི་ཁས་མི་ལེན་ནོ་ཞེ་ན།
ཁྱེད་ལུགས་གཞན་གྱི་རྒྱུད་འཛིན་ཡིན་ན་ཁུར་མ་བླངས་ཀྱང་བཏུབ་མོད།
ཁྱེད་ས་སྐྱ་པའི་བསྟན་པ་ལ་གཅེས་པར་འཛིན་པའི་བསྟན་འཛིན་ཞིག་
ཡིན་པར་ཞལ་གྱིས་བཞེས་ཤིང༌། རྗེ་བཙུན་གོང་མས།། ཀུན་གཞི་
རྒྱུ་རྒྱུད་ལ། རིགས་དྲུག་གི་བདེ་སྡུག་མཚན་ཉིད་ཀྱི་ཚུལ་དུ་ཚང་བར་
གསུངས་པས། ཁྱོད་ཀྱིས་ཐུགས་བསྐྱེད་ཀྱི་དབང་གིས་འགལ་བའི་
ཁུར་ཆེན་པོ་འདི་རྣམས་རེ་ཞིག་མི་ཁུར་བའི་ཐབས་མེད་པ་ཡིན་ནོ། །
སྨྲས་པ། ས་བཅུའི་དབང་ཕྱུག་འཇམ་དབྱངས་སྤྲུལ་པའི་གར། །ས་
སྐྱའི་འཇམ་མགོན་བརྒྱུད་པའི་རང་ལུགས་ནི། །ས་བརྫུས་འདི་ཡིས་
སྨྲས་བཞིན་མིན་ནོ་ཞེས། །ས་སྐྱ་པ་དེས་གསལ་བའི་ངག་གིས་བཤད། །
ཅེས་བྱ་བ་ནི་བར་སྐབས་ཀྱི་ཚིགས་བཅད་དོ། །
ཁོང་གིས་རྒྱུ་རྒྱུད་བདེ་གཤེགས་སྙིང་པོའི་རང་ངོ་ལ་འཁོར་འདས་ཀྱི་ཐ་
སྙད་མ་གྲུབ་པར་བཤད་པ་དང༌། རྣལ་འབྱོར་དབང་ཕྱུག་གི་ཞལ་ནས།
ཀུན་གཞི་རྒྱུ་རྒྱུད་ལ་འཁོར་འདས་ཚང་བས་རྩ་རྒྱུད་ཅེས་པའི་ཚིག་འདི་
གཉིས་འགལ་ལམ་མི་འགལ་དཔྱད་པས་ཤེས་པ་ཡིན་ནོ། །གཉིས་པ་དེའི་
དོགས་དཔྱོད་མི་འཐད་པ་ནི། ཁོང་གི་གཞུང་དུ། ལ་ལ་དག་རྒྱུ་
ལྷན་ཅིག་སྐྱེས་པའི་གསལ་སྟོང་ཟུང་འཇུག་གསུམ་གྱི་གསལ་ཆ་ནི་ཀུན་
གཞིའི་རྣམ་ཤེས་སམ། རྒྱུ་རྒྱུད་དང༌། ལས་ཉོན་བག་ཆགས་སོག་
པའི་རྟེན་དང་། སྟོང་ཆ་ནི་ཁམས་བདེ་གཤེགས་སྙིང་པོ་དྲི་བཅས་སམ།
179

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཆོས་དབྱིངས་ཞེས་ལྡོག་ཆ་ཙམ་ལས་ཟུང་འཇུག་ཏུ་སྟོན་པ་རང་ལུགས་བླ་
མ་གོང་མའི་ཕྱག་ལེན་ནོ་ཞེས་འཆད་ལ། དེ་ནི་བདེན་ཏེ། འདི་ནི་
ཁ་ཅིག་བྱིས་པ་རྣམས། །རེ་ཞིག་ཆོས་དབྱིངས་དྲི་མེད་ལ། །ཡིད
མི་ཆེས་པ་དྲངས་པའི་ཕྱིར། །ཞེས་གསུངས་པ་ལྟར་རེ་ཞིག་ལས་དང་
པོ་པ་ལ་དགོངས་ནས་དེ་ལྟར་བཞག་པའི་གཞུང་ཡོད་དུ་ཆུག་ན་ནི་ལོས་
ཆོག །ངེས་པ་ལྟར་ན་འདིས་ནི་ཀུན་གཞིའི་རྣམ་ཤེས་རྒྱུ་རྒྱུད་དུ་ཁས་
བླངས་པས། རྒྱུད་གསུམ་གནོད་འཇོམས་སོགས་སྔ་ཕྱི་ཅི་རིགས་པས་
བཀག་ཟིན་ལ། བདེ་གཤེགས་སྙིང་པོའང་གསལ་ཆ་ནས་འཇོག་པ་ནི་
མང་དུ་མཆིས་ཏེ་སྟོང་རྐྱང་དུ་འདོད་པ་ནི་ལམ་འབྲས་པའི་མིན་ནམ་སྙམ།
དྲི་བཅས་ཀྱང་ལམ་དུས་སུ་བཞག་ན་ནི་གློ་བུར་བའི་དྲི་མ་སྦྱང་བྱར་གནས་
པས་འཐད་ལ། གཞི་དུས་སུ་འཇོག་པ་གཏན་ནས་མི་ལེགས་ཏེ། བཀའ་
དང་བསྟན་བཅོས་ཐམས་ཅད་ནས་མ་གསུངས་སོ། །ཞེས་པ་ལ་
སོགས་པ་མང་པོ་བྲིས་ལ། འདི་དག་མི་འཐད་པའི་ཚུལ་ནི། ཀུན་
གཞིའི་གསལ་ཆ་བག་ཆགས་ཀྱི་རྟེན་དང༌། སྟོང་ཆ་སྙིང་པོ་དྲི་བཅས་
སུ་ཁས་ལེན་པ་དགོངས་པ་ཅན་ཡིན་ཞེས་པ། ཀུན་མཁྱེན་ཆེན་པོའི་
ལམ་འབྲས་ཁོག་ཕུབ་དང༌། དཀོན་མཆོག་ལྷུན་གྲུབ་ཀྱི་གོང་མའི་
དགོངས་རྒྱན་སོགས་ལ་གཏད་འདུག་མོད། འདི་ལ་མི་འཐད་པའི་ཆ་
མེད་དེ། ཁོང་གི་བསམ་ཡུལ་ལ། ཀུན་གཞིའི་རྣམ་ཤེས་འཁྲུལ་པ་
ཡིན་པས། རྒྱུ་རྒྱུད་དུ་ཁས་ལེན་མི་རུང་ཟེར་བའི་དོན་བཤད་སྣང་ཡང༌།
ཀུན་གཞིའི་རྣམ་ཤེས་རྒྱུ་རྒྱུད་དུ་ཁས་ལེན་པ་ལ་ཉེས་པ་ཅིའང་མེད་ཚུལ་
180

ཀུན་གཞིའི་ཡིག་ཆུང་།
བཤད་ཟིན་ལ། འདི་རྒྱུད་གསུམ་གནོད་འཇོམས་ཀྱིས་བཀག་ཡོད་
ཟེར་བ་རྩ་འགྲེལ་གཉིས་ཆར་ན་མེད་པས རྗེས་འཇུག་མགོ་རྨོངས་
པའི་ཐབས་སུ་བརྫུན་བཤད་པ་ཡིན་ནོ། །གསལ་ཆ་ལ་བདེ་གཤེགས་
སྙིང་པོར་འཇོག་པ་ཡོད་ཅེས་པ་ནི། ཤེར་ཕྱིན་རོང་ཊིཀ་སོགས་ན་དེ་འདྲ་
གསུངས་ཡོད་མོད། ལམ་འབྲས་ཀྱི་གཞུང་ལས་བཤད་པ་མ་མཐོང་ལ།
སྟོང་ཆ་ལ་སྙིང་པོར་འདོད་པ་ལམ་འབྲས་པའི་མིན་ཟེར་བ་སེམས་ཀྱི་རང་
བཞིན་གང་དུའང་མ་གྲུབ་པའི་ཆོས་ཉིད་ཟུང་འཇུག་ལ་སྙིང་པོར་བཤད་
པའང་ཡོད་མོད། གཙོ་ཆེ་བའི་ངོས་ནས་གསལ་ཆ་ལ་ཀུན་གཞི་དང༌།
སྟོང་ཆ་ལ་སྙིང་པོཪ་གསུངས་པ་འདི་ངོར་ཆེན་གྱི་རྒྱུད་གསུམ་གནོད་
འཇོམས་འགྲེལ་པ། ཀུན་མཁྱེན་གྱི་ལམ་འབྲས་ཁོག་ཕུབ། དཀོན་
མཆོག་ལྷུན་གྲུབ་ཀྱི་དགོངས་རྒྱན་སོགས་ན་བཞུགས་པས་འདི་རྣམས་
ལམ་འབྲས་པ་ཡིན་སྙམ་མོ། །
རྒྱུ་རྒྱུད་དྲི་བཅས་སུ་འཇོག་པ་གཏན་ནས་མི་འཐད་ཅིང༌། བཀའ་
་བསྟན་བཅོས་ཐམས་ཅད་ན་མེད་དོ་ཞེས་པ་ནི་ཧ་ཅང་ཐལ་ཏེ། བརྟག་
གཉིས་ལས། སེམས་ཅན་རྣམས་ནི་སངས་རྒྱས་ཉིད། །འོན་ཀྱང་
གློ་བུར་དྲི་མས་བསྒྲིབས། །ཅེས་པ་རྒྱུ་རྒྱུད་དྲི་བཅས་སུ་སྟོན་པའི་ལུང་
ཡིན་ནོ། །དེ་བཞིན་དུ། དམྱལ་བ་ཡི་དྭགས་དུད་འགྲོ་དང༌། །
སོགས་ནས། བདེ་བ་གང་ཕྱིར་མི་ཤེས་པ། །རྟག་ཏུ་རང་བཞིན་
བདེ་བ་ཅན། །ཞེས་པ་དང༌། ལྷ་སོ་སོའི་རྒྱུ་རྒྱུད་ཀྱི་དག་པ་སྟོན་
བྱེད། ལྷ་ཡི་རྣམ་པའི་གཟུགས་ཀྱིས་ནི། ། བཞིན་ལག་ཁ་དོག་གནས་
181

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
པ་ནི། །སྐྱེས་པ་ཙམ་གྱིས་རྣམ་པར་གནས། ། འོན་ཀྱང་བག་ཆགས་ཕལ་
པས་སོ། །ཞེས་པ་འདིའང་རྒྱུ་རྒྱུད་དྲི་བཅས་སུ་སྟོན་པའི་ལུང་ཡིན་ནོ།།
དེར་མ་ཟད། གཟུགས་ཕུང་རྡོ་རྗེ་མ་ཡིན་ཏེ། །ཞེས་སོགས་དང༌།
ཞེ་སྡང་ཞེས་བཤད་རྡོ་རྗེ་མ། །ཞེས་སོགས་སྦྱང་གཞི་སྦྱོང་བྱེད་སྦྱར་
ནས་གསུངས་པའི་རྒྱུད་ཚིག་ཐམས་ཅད་རྒྱུ་རྒྱུད་དྲི་བཅས་སུ་སྟོན་པའི་ལུང་
ཡིན་ཏེ། རྒྱུ་རྒྱུད་དྲི་བཅས་དེ་ཉིད། ཐབས་རྒྱུད་ཀྱིས་དྲི་མ་སྦྱངས་
ཏེ། དག་པ་གཉིས་ལྡན་དུ་གྱུར་པ་འབྲས་རྒྱུད་དུ་ཞལ་གྱིས་བཞེས་པ་
ཡིན་པའི་ཕྱིར་རོ། །རྒྱུད་བླ་མ་ལས། དྲི་བཅས་དེ་བཞིན་ཉིད་དང་
དྲི་མ་མེད། །དྲི་མེད་སངས་རྒྱས་ཞེས་སོགས་གསུངས་པའི་དྲི་བཅས་
དེ་བཞིན་ཉིད་རྒྱུ་རྒྱུད་དྲི་བཅས་སུ་སྟོན་པའི་ལུང་ཡིན་ནོ། །དེ་བཞིན་དུ། མ་
དག་མ་དག་དག་པ་དང༌། །ཤིན་ཏུ་རྣམ་དག་གོ་རིམ་བཞིན། །ཞེས་
གསུངས་པའི༌མ༌དག༌པ༌དང༌། དྲི༌འདི་དག་གིས་བྱིས་རྣམས་དང༌། །
དགྲ་བཅོམ་སློབ་པ་བློ་ལྡན་རྣམས། །རིམ་བཞིན་བཞི་དང་གཉིས་དང་
ནི། །གཉིས་དང་གཉིས་ཀྱིས་མ་དག་ཉིད། །ཅེས་གསུང་པའི་དང་
པོ་ཡང་རྒྱུ་རྒྱུད་དྲི་བཅས་སུ་སྟོན་པའི་ལུང་ཡིན་ནོ། །ཀླུ་སྒྲུབ་ཀྱིས།
ཉོན་མོངས་དྲྭ་བས་གཡོགས་པ་ན། །སེམས་ཅན་ཞེས་ནི་བརྗོད་པ་
ཡིན། །དེ་ཉིད་ཉོན་མོངས་བྲལ་གྱུར་ན།། །སངས་རྒྱས་ཞེས་ནི་
བརྗོད་པ་ཡིན། །ཞེས་གསུངས་པའི་ཚིག་རྐང་དང་པོ་གཉིས་རྒྱུ་རྒྱུད་དྲི་
བཅས་སུ་སྟོན་བྱེད་ཡིན་པས་བརྟག་གཉིས་ལ་བཀའ་དང༌། བྱམས་
མགོན་ཀླུ་སྒྲུབ་གཉིས་ཀྱི་གསུང་བསྟན་བཅོས་ཀྱི་གྲལ་དུ་བརྩི་དགོས་པ་
182

ཀུན་གཞིའི་ཡིག་ཆུང༌།
འདྲའོ།།གལ་ཏེ་ཀླུ་སྒྲུབ་ཀྱིས། ས་ཡི་དཀྱིལ་ན་ཡོད་པའི་ཆུ། །དྲི
མ་མེད་པར་གནས་པ་ལྟར། །ཉོན་མོངས་ནང་ན་ཡེ་ཤེས་ཀྱང་།
།དེ་བཞིན་དྲི་མ་མེད་པར་གནས། །ཞེས་པ་འདི་རྒྱུ་རྒྱུད་དྲི་བྲལ་དུ་སྟོན་
བྱེད་མ་ཡིན་ནམ་ཞེ་ན། མ་ཡིན་ཏེ། འདིའི་དྲི་མ་མེད་པར་གནས་ཞེས་
པ་རང་བཞིན་རྣམ་དག་ལ་དགོངས་པ་ཡིན་ལ། དེ་རང་ལུགས་ལ་
བཞེད་པ་ཡིན་ཏེ་རང་བཞིན་ལ་གནས་འགྱུར་མི་བཞེད་པའི་གནད་ཀྱང་དེ་
ཡིན་ནོ། །ཉོན་མོངས་ནང་ན་ཞེས་པའི་ཚིག་ཟུར་འདིས་རྒྱུ་རྒྱུད་དྲི་
བཅས་སུ་བསྟན་པ་ཡིན་ནོ། །ཚིག་འདི་ལ་འཁྲུལ་ནས། ཉོན་
མོངས་པ་ཕྱི་དང༌། ཡེ་ཤེས་ནང་ན་ཡོད་པ་ལྟ་བུ་ལ་གོ་མི་རུང་སྟེ།
སྡོམ་གསུམ་རང་མཆན་ལས། ཉོན་མོངས་པ་དང་ཡེ་ཤེས་འདྲེས་ནས་
སྐྱེ་བས་དེ་འབྱེད་པ་ལ་ལམ་འབྲས་ལྟ་བུའི་གདམས་ངག་དགོས་གསུངས་
པ་ཉོན་མོངས་པ་ཉིད་ཡེ་ཤེས་སུ་འཆར་དགོས་གསུངས་པ་ཡིན་ནོ། །
དེས་ན་ཁོང་གི་གཞུང་འདིར་རྣམ་ཤེས་ལ་ལམ་དུ་བྱེད་པ་དང་།
སེམས་གསལ་ཆ་ངོས་བཟུང་ནས་ཉམས་ལེན་བྱས་ཀྱང་གཟུགས་ཁམས་
སུ་སྐྱེ་བ་དང༌། སེམས་ཙམ་པའི་གྲུབ་མཐའ་ཙམ་ལས་དབུ་མ་པར་
ཡང་མི་འགྱུར་ཞེས་སོགས་མང་པོ་བྲིས་འདུག་པ་འདི། དང་པོ་ཉིད་
ནས་བློ་བྲལ་གྱི་ཡེ་ཤེས་ལ་ཉམས་ལེན་སྙིང་པོ་བྱེད་དགོས་ཀྱི་ཀུན་རྫོབ་
ཐབས་ཀྱི་ཆ་ལ་སློབ་མི་དགོས་སོ་ཞེས་ཟེར་བ་འདྲ་བས་འདིའི་གནད་
བཤད་ན་ས་སྐྱ་པ་རྣམས་ཀྱིས་མཐའ་བྲལ་གྱི་ལྟ་བ་རྒྱས་པར་བཤད་པའི་
སྐབས་སུ། བློ་བྲལ་གྱི་ཡེ་ཤེས་ངོས་བཟུང་སྟེ་གྲུབ་ཐོབ་རྣམས་ཀྱི་དོ་ཧ
183

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
དང་། རྫོགས་པ་ཆེན་པོའི་གཞུང་དང་མཐུན་པར་འཆད་མོད།
ཉམས་ལེན་བསྒོམ་པའི་དུས་སུ་ལྟ་བ་དེའི་ངང་ལས་མ་གཡོས་པར།
ཐབས་ཀུན་རྫོབ་ཀྱི་ཆ་མི་སྤོང་བར་ཐབས་ཤེས་ཟུང་འཇུག་གི་ཚུལ་དུ་
ཉམས་སུ་ལེན་པ་ཡིན་པས། རྗེ་བཙུན་གྱིས། ལམ་ཐམས་ཅད་
གཅིག་ཏུ་བསྡེབས་ཏེ་སྟོན་པ་འདི་རྣལ་འབྱོར་གྱི་དབང་ཕྱུག་བིརླ་པའི་
ལུགས་ཡིན་ནོ། །ཞེས་གསུངས་པ་ཡིན་ནོ། །དེས་ན་སྡོམ་གསུམ་
རབ་དབྱེས། ཕྱག་རྫོགས་ཀྱི་གྲུབ་མཐའ་བཀག་གོ །ཞེས་རི་བོང་
ཅལ་འདྲོག་སྨྲ་མོད། སྨིན་བྱེད་ཀྱི་དབང་དང༌། གྲོལ་བྱེད་ཀྱི་ལམ་རིམ་
པ་གཉིས། ཡན་ལག་དམ་ཚིག་དང་སྡོམ་པ་སོགས་ཚུལ་བཞིན་དུ་
བསྟེན་དགོས་སོ་ཞེས་གསུངས་པ་ཙམ་ལས། ལྟ་བའི་ངོས་ནས་ཕྱག་
རྫོགས་ལ་སྨད་པ་མི་སྣང་ངོ་། །གཞན་ཡང་ཁོང་གིས་སྣང་བ་སེམས་སུ་
སྒྲུབ་པས་སེམས་ཙམ་དང་མཉམ། སྒྱུ་མར་བསྒྲུབ་པས་རང་རྒྱུད་འོག་
རང་བཞིན་མེད་པར་བསྒྲུབ་པས་རང་རྒྱུད་གོང་མ། རང་བཞིན་མ།
མེད་པ་བརྗོད་བྲལ་དུ་བསྒྲུབ་པས་གདོད་ཐལ་འགྱུར་གཉིས་སྟོང་གི་ཡེ་
ཤེས་ཞེས་སོགས་བྲིས་པ་འདི་རང་ལུགས་མ་ཡིན་ཏེ། རྗེ་ཡབ་སྲས་
ཀྱིས། ས་སྐྱ་པས་རྟེན་འབྲེལ་བརྗོད་བྲལ་དུ་བསྒྲུབ་པས་དབུ་མ་པ་
ཡིན་ནོ་གསུངས་པ་ལ་ངོར་ཆེན་གྱིས། རང་བཞིན་མེད་པར་བསྒྲུབ་པ་
ལ། རྟེན་འབྲེལ་དུ་བསྒྲུབ་པ་དང༌། བརྗོད་བྲལ་དུ་བསྒྲུབ་པ་།
གཉིས་དབྱེ་བ་ལས། རྟེན་འབྲེལ་བརྗོད་བྲལ་དུ་བསྒྲུབ་པ་ནི་ནམ་ཡང་
མིན་པར་ཤེས་པར་བྱའོ་ཞེས་གསུངས་པ་ལ། འདིས་རང་བཞིན་མེད་
184

ཀུན་གཞིའི་ཡིག་ཆུང༌།
པའང་ད་གཟོད་བརྗོད་བྲལ་དུ་བསྒྲུབ་པ་སོགས་གོང་མའི་གསུང་ལ་
བརྟག་དཔྱད་མི་བྱེད་པར་ཡིད་ལ་གང་དྲན་ཡི་གེར་བྲིས་པ་ཤིན་ཏུ་མང་
བར་སྣང་ངོ༌། །དེ་དག་ལ་འདི་སྐད་དུ། ཧ་ཅང་ཐལ་བའི་ཧམ་པ་
ཡིས། །འཁྲུལ་མེད་རང་ལུགས་འཁྲུལ་པར་བསྒྲགས། །
བློ་གྲོས་ལྡན་པའི་བློ་སྟོབས་ཀྱིས། །དེ་མ་ཐག་ཏུ་དེ་སུན་དབྱུང༌། །
ཞེས་ཀྱང་སྨྲས་སོ། །
གསུམ་པ་རྒྱུ་རྒྱུད་ངོས་འཛིན་གྱི་དབང་གིས་ཐབས་རྒྱུད་ཀྱི་གནད་འཁྲུལ་
པར་བསྟན་པ་དགག་པ་ནི། ཁོང་གིས་ཚར་ཆེན་རྡོ་རྗེ་འཆང་གིས།
དཀོན་མཆོག་གསུམ་དངོས་དངོས་གྲུབ་ཀུན་གྱི་བདག།རྒྱུད་དོན་སྨྲ་མཁས་
མཁས་པ་ཀུན་གྱི་རྗེ། །ཕྲིན་ལས་ལྷུན་གྲུབ་གྲུབ་དབང་རྡོ་རྗེ་འཛིན། །
དམ་པའི་ཞབས་པད་པདྨོར་གཙུག་གིས་བཏུད། །ཅེས་པ་དང༌།
ཡོངས་རྫོགས་རྒྱལ་བའི་བསྟན་པ་བྱང་ཕྱོགས་ན། །གངས་ཀྱི་བསིལ་
བའི་གདུགས་དཀར་བསིལ་ཡབ་ལ། །ས་སྐྱ་པ་ཞེས་སྙན་པའི་བ་དན་
ཅན། །གང་དེའི་བདག་པོ་དེང་དུས་ཁྱོད་ཁོ་ན། །ཞེས་སོགས་
དྲངས་ནས་ཐམས་ཅད་མཁྱེན་པ་དཀོན་མཆོག་ལྷུན་གྲུབ་ལ་བསྟོད་ར་ཡང་
བྱས་འདུག་མོད། དཀོན་མཆོག་ལྷུན་གྲུབ་རང་ཉིད་ཀྱི་གསུང་།
ཐུན་མོང་དག་ཏུ་བརྗོད་རུང་འགའ་ཙམ་ཞིག །འཆད་པར་འགྱུར་གྱིས་
མཁའ་འགྲོས་སྐབས་ཕྱེ་ཞིག །ཅེས་པ་འདི་དྲངས་ནས། ལམ་
འབྲས་ཚོགས་བཤད་འདི་སྒྲ་ཇི་བཞིན་མ་ཡིན་པ་དང༌། ལྡེམ་པོར་
དགོངས་པའི་ཆིངས་ཆེ་ཞེས་པ་དང༌། གང་ཟག་དབང་པོ་ཐ་མའི་
185

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཉམས་ལེན་ཡིན་ཞེས་དང༌། པེ་ཧྲུལ་མང་པོ་ལ་དགོས་པ་མེད་ཅེས་
པ་དང༌། རྒྱུ་རྒྱུད་བློ་བྲལ་གྱི་ཡེ་ཤེས་ངོས་ཟིན་ནས། རྣམ་ཤེས
དང་བཅས་པའི་ཐབས་ཀྱི་ཆ་ཐམས་ཅད་སྤངས་ཏེ། བླ་མའི་མོས་གུས་
ཀྱི་སྒོ་ནས་གྲོལ་བ་འདི་གང་ཟག་དབང་པོ་རབ་ཀྱི་ཆོས་ཡིན་པས་ཉམས་
ལེན་གྱི་སྙིང་པོ་འདི་ཁོ་ན་ལ་འབད་དགོས་ཞེས་དང༌། དེར་མ་ཟད་
ཁོང་གིས། སེམས་དང་སེམས་ཉིད་ཀྱི་དབྱེ་བ་སྟོན་པའི་བསྟན་བཅོས་
ཞིག་ཀྱང་བྱས་འདུག་པ་དེའི་ནང་ན། སེམས་ཞེས་པ་རྣམ་ཤེས་ཚོགས་
བརྒྱད་ཡིན་ལ། དེ་ཆོས་དབྱིངས་ཀྱི་སྒྲིབ་བྱེད་སྙིགས་མའི་ཆ་ཡིན་ལ།
ཡེ་ཤེས་ཞེས་པ་སེམས་ཉིད་ཆོས་དབྱིངས་མཐར་ཐུག་དྭངས་མའི་ཆ་ཡིན་
པས། འདིའི་དྭངས་སྙིགས་མ་ཕྱེ་ན་ཇི་ལྟར་བསྒོམ་ཀྱང་གཟུང་འཛིན
འཁྲུལ་པ་ལས་མི་འདའ་ཞེས་སོགས་མང་པོ་ཞིག་བྲིས་འདུག་པ་ལ།
སེམས་དང་སེམས་ཉིད་ཀྱི་དབྱེ་བ་འདི་ས་སྐྲ་པས་རྣམ་ཤེས་དང་ཡེ་ཤེས་
ཀྱི་དབྱེ་བ་བྱས་པ་དང་གནད་མཐུན་ན་སྔར་མ་གྲགས་པ་ཙམ་མ་གཏོགས་
དོན་ལ་མི་འགལ་མོད། ཁོང་གིས་སེམས་དང་སེམས་ཉིད་ཀྱི་དབྱེ་བ་
འདི་རྫོགས་ཆེན་གྱི་སེམས་རིག་ཕྱེ་ཚུལ་དང་གནད་གཅིག་པར་འདུག་
པས། མཐར་ཐུག་གི་དགོངས་པ་མི་འགལ་ཡང༌། ལམ་ཉམས་སུ་
ལེན་པའི་དུས་སུ་གསུང་ངག་གི་གཞུང་དང་མི་འགྲིགས་ཏེ། ཁོང་གིས།
ལས་དང་པོ་པས་སེམས་དང་སེམས་ཉིད་ཕྱེས་ཏེ། རྣམ་ཤེས་ཚོགས་
བརྒྱད་ཀྱིས་མ་གོས་པའི་ཉམས་ལེན་ཞིག་ལ་ད་ལྟ་ནས་ཆིག་དྲིལ་དགོས་
གསུངས་ཀྱིན་འདུག་ལ། ལམ་འབྲས་པས། རྣམ་ཤེས་ལམ་དུ་
186

ཀུན་གཞིའི་ཡིག་ཆུང༌།
བྱས་ཏེ་བསྒོམ་པས་རིམ་གྱིས་དྲི་མ་དག་སྟེ། ས་བཅུ་གསུམ་པའི་ས་
ཕྱེད་ལ་རྣམ་ཤེས་ཚོགས་བརྒྱད་ཡེ་ཤེས་ལྔར་གནས་འགྱུར་བར་གསུངས་
པས་མི་མཐུན་པ་ཡིན་ནོ།།
ཁོང་གི་ཚིག་ཐམས་ཅད་ལ་རེ་རེ་ནས་དགག་པ་བྱས་ན་མང་བར་འགྱུར་
བས། གནད་དོན་སྙིང་པོ་བརྗོད་ན། ས་སྐྱ་པ་རྣམས་ཀྱིས་སྣང་བ་
སེམས་སུ་བསྒྲུབ་སྟེ་འཁོར་འདས་ཐམས་ཅད་རང་སེམས་གསལ་བའི་ཆོ་
འཕྲུལ་དུ་ངོ་འཕྲོད་པའི་ཚེ། སེམས་དེའི་རང་བཞིན་གང་དུའང་མ་
གྲུབ་པའི་སྟོང་པ་ཉིད་ལ་ཡིད་ཆེས་བསྐྱེད་ནས་གསལ་སྟོང་ཟུང་འཇུག་གི་
ངང་ནས་སེམས་གསལ་བའི་སྟེང་དུ་ཐབས་རྒྱུད་ཀྱི་ཉམས་ལེན་གྱི་གནད་
རྣམས་ཚང་བའི་ཚུལ་ལ་ངེས་ཤེས་བསྐྱེད་དེ། ཐབས་རྒྱུད་ཀྱི་མངོན་
པར་རྟོགས་པ་བཅུ་གཅིག་པོ་བསྒོམ་པར་བྱེད་པ་ཡིན་ལ། ཁོང་གིས།
སེམས་གསལ་བའི་ཆ་འདི་གཉུག་མའི་ཡེ་ཤེས་ཀྱི་སྒྲིབ་བྱེད་ཡིན་ཅིང༌།
མངོན་རྟོགས་བཅུ་གཅིག་པོ་དྲང་དོན་དགོངས་པ་ཅན་ཡིན་པས་མི་ཟབ་པ་
ཡིན་པས་སྙིང་པོ་མེད་དོ་ཞེས་ཁ་ནས་མ་བཏོན་ཀྱང༌། དོན་གྱིས་རྒྱུད་
གསུམ་གྱི་ཉམས་ལེན་ཐམས་ཅད་ལ་ཅོ་འདྲི་བར་འདུག་པས་འདི་ལ་
བརྗོད་པར་བྱ་སྟེ། དཀོན་མཆོག་ལྷུན་གྲུབ་ཀྱིས། ཐུན་མོང་དག་ཏུ་
བརྗོད་རུང་གསུངས་པའི་དགོངས་པ་ལྷན་ཅིག་སྐྱེས་པའི་ཆོས་གསུམ་གྱི
སྐབས་ཀྱི་ཕྱི་ནང་གི་རྟེན་འབྲེལ་གྱི་གནད་ཐུན་མོང་མ་ཡིན་པ་དང་།
འཁོར་འདས་ཐུན་མོང་གི་ཆོས་བདུན་གཅིག་ཏུ་བསྲེས་ནས་ཉམས་སུ་ལེན་
ཚུལ་དང༌། རྒྱུད་གསུམ་རྒྱས་བཤད་ཀྱི་འཁོར་འདས་བསྲེ་བའི་ཟབ་
187

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
གནད་རྣམས་དམིགས་ཁྲིད་དུ་མ་གསུངས་པ་ལ་དགོངས་པ་ཡིན་གྱིས།
རྒྱུད་གསུམ་མཛེས་རྒྱན་དུ་གསུངས་པའི་ཉམས་ལེན་རྣམས་དྲང་དོན་དུ་
སྟོན་བྱེད་ག་ལ་ཡིན། ཡིན་ན་མཇུག་ཏུ། ངེས་དོན་བསྟན་པའི་
རྒྱན་འདི་ཁོ་བོས་བྱས། །ཞེས་དང༌། འདི་ན་འཆད་པོ་གཞན་གྱིས་
མ་བསླབ་པའི། །འདི་ཕྱི་བར་དོའི་ལམ་ཁྱེར་མང་མཆིས་པ། །འདི་
ཀུན་དམ་པའི་དྲིན་ལས་རྙེད་པ་སྟེ། །ཞེས་ངེས་དོན་གྱི་ཟབ་གནད་
ཡོད་པར་གསུངས་ཀྱི་ཟབ་གནད་མེད་པར་མ་གསུངས་པའི་ཕྱིར་རོ། །
རྒྱུ་རྒྱུད་ངོས་འཛིན་གསར་དུ་བྱས་པ་ཡིས། །བརྒྱུད་པ་མཆོག་འདིའི་
བཀའ་སྲོལ་ལས་འོངས་པའི། །རྒྱུད་གསུམ་ལམ་གྱི་ཉམས་ལེན་
ཀུན་སྤོང་པ། །བརྒྱུད་འཛིན་འདི་ལ་སུ་ཞིག་ཡིད་རྟོན་བྱེད། །
བར་སྐབས་ཀྱི་ཚིགས་སུ་བཅད་པའོ། །
བཞི་པ་གོང་མའི་གསུང་རབ་ཀྱི་ལུང་སྦྱོར་མཛད་པ་རང་ཉིད་ཀྱི་སྐབས་ཀྱི་
བརྗོད་བྱ་དང་མི་འགྲིགས་པའི་ཚུལ་བསྟན་པ་ནི། སྤྱིར་ཁོང་གིས་གྲུབ་
མཐའ་གཞན་གྱི་ཆོས་སྐད་དང་བསྲེས་ནས་རྩལ་དུ་བཏོན་ཏེ་རིགས་པའི་
འུར་རྡོ་འཕངས་པ་འདི་དག་བརྒྱུད་འཛིན་ལ་འཕངས་པ་ལྟར་བྱས་སྣང་
ཡང༌། ཕོག་པ་རྡོ་རྗེ་འཆང་དང་བརྒྱུད་པའི་བླ་མ་སངས་རྒྱས་དངོས་།
དང་འདྲ་བ་དག་གི་གསུང་རབ་ཀྱི་དབུ་ལ་ཕོག་འདུག་པ་འདི་རྗེས་འཇུག་
རྣམས་ཀྱིས་ཤེས་དགོས་ཏེ། དེའང་ཀུན་གཞིའི་ངོ་བོ། རིས་སམ་
ཕྱོགས་སུ་མ་ཆད་པ་གསུངས་པ་དེ་སྔ་མ་རྣམས་ཀྱིས་དགེ་སྡིག་གང་གི་
ཕྱོགས་སུ་མ་ལྷུང་བར་གསུངས་པ་ལ། ཁོང་གིས་ཞལ་ཕྱག་གི་རྣམ་པ་
188

ཀུན་གཞིའི་ཡིག་ཆུང༌།
ཅན་གྱི་རིས་སམ་མཚན་མར་མ་གྲུབ་ཅེས་པ། རྩ་རྒྱུད་ཀྱི། ལྷ་སོ་སོའི་
རྒྱུད་ཀྱི་དག་པ་སྟོན་བྱེད། ལྷ་ཡི་རྣམ་པའི་གཟུགས་ཀྱིས་ནི། །བཞིན་
ལག་ཁ་དོག་གནས་པ་ནི། །སྐྱེས་པ་ཙམ་གྱིས་རྣམ་པར་གནས་ཞེས་པ་
ལ་ཕོག་འདུག་པ་དང༌། རྟེན་དཀྱིལ་འཁོར་བཞི་སོགས་ཕུང་ཁམས་སྐྱེ་
མཆེད་རྣམས་རྒྱུ་རྒྱུད་དུ་མི་རུང་བར་བཤད་པ་འདི། གཉགས་མ་ལ་
སོགས་པའི་གཞུང་བཤད་དང༌། ངོར་ཆེན་ལ་སོགས་པའི་བརྒྱུད་
འཛིན་ཐམས་ཅད་ཀྱི་གསུང་རབ་ལ་ཕོག་འདུག་པ་དང༌། ལུང་རྣམས་
ཀྱང་སྐབས་ཀྱི་བརྗོད་བྱ་དང་མི་འགྲིགས་པའི་ཚུལ་ནི། སེམས་ཀྱི
གསལ་ཆ་རང་བཞིན་སྟོང་པ་དང་མ་བྲལ་བ་འདི་ཀུན་གཞི་རྒྱུ་རྒྱུད་ཡིན་
ཚུལ། ཀུན་མཁྱེན་ཆེན་པོས་ལམ་འབྲས་ཁོག་ཕུབ་ཏུ་རྒྱུ་མཚན་དང་
བཅས་ཏེ་གསུངས་པ་ལ། སེམས་ཀྱི་གསལ་ཆ་ཀུན་གཞིར་ཁས་
བླངས་ན་ཀུན་མཁྱེན་གྱི་དགོངས་པ་མིན་ཞེས་སྡོམ་གསུམ་ཁ་སྐོང་གི་ལུང་
དྲངས་ནས་བཤད་འདུག་པ་འདི་བརྗོད་བྱ་དང་ལུང་མི་འགྲིགས་པ་ཡིན་
ནོ། །དེ་བཞིན་དུ་ངོར་ཆེན་གྱིས་རྒྱུད་གསུམ་གནོད་འཇོམས་ཀྱི་འགྲེལ་
པར། སེམས་གསལ་རིག་རྒྱུན་མི་འཆད་པ་འདི་ལ་མདོ་ཕྱོགས་ནས་
ཀུན་གཞི་དང་ལེན་པའི་རྣམ་ཤེས་སོགས་སུ་བཤད་ལ། སྔགས་ནས་
རྒྱུའི་རྒྱུད་དང༌། མྱོང་རིག་དང༌། སྣང་མཆེད་ཐོབ་གསུམ་སོགས་
མིང་གཞན་གྱིས་བསྟན་པ་ཡིན་ཞེས་གསུངས་པ་ལ། རང་ཉིད་ཀྱིས་
སེམས་ཀྱི་གསལ་ཆ་འཁྲུལ་པ་ཡིན་པས་རིག་པའི་ཡེ་ཤེས་ཁོ་ན་རྒྱུ་རྒྱུད་དུ་
འདོད་པའི་རྒྱབ་རྟེན་དུ་རྒྱུད་གསུམ་གནོད་འཇོམས་ཀྱི། དེས་ན་རྒྱུད་
189

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
འདིའི་ལྷན་སྐྱེས་ནི། །བདེན་གཉིས་ཟུང་དུ་འཇུག་པའི་ཕྱིར། །།
ཞེས་སོགས་དྲངས་པ་འདིའང་བརྗོད་བྱ་དང་མི་འགྲིགས་པ་ཡིན་ནོ། །
རང་ཉིད་ཀྱིས་སེམས་དང་རིག་པ་ཐ་དད་དུ་ཕྱེས་ནས། སེམས་ཀྱི་སྟེང་
དུ་ཉམས་ལེན་བྱས་པས་ཁམས་གསུམ་ལས་མི་འདའ་བའི་སྒྲུབ་བྱེད་དུ།
བདག་ཉིད་ཆེན་པོའི་གསུང༌། འཇིག་རྟེན་རྣམ་རྟོག་མ་ལོག་པའི། །
ཆོས་པ་བཟང་ཡང་སྲིད་རྩེ་ཡིན། །ཞེས་པ་དྲངས་པ་འདི་བརྗོད་བྱ་དང་
མི་འགྲིགས་ཏེ། ཆོས་རྗེའི་དགོངས་པ་སྟོང་ཉིད་རྟོགས་པའི་བློ་དང་མི་
ལྡན་ན་འཇིག་རྟེན་པའི་བསམ་གཏན་གྱིས་སྲིད་རྩེ་ལས་མི་འདའ་
གསུངས་པ་ཡིན་གྱིས། སེམས་རིག་འབྱེད་པའི་རྒྱབ་བརྟེན་མ་ཡིན་
པས་འདིའང་བརྗོད་བྱ་དང་མི་འགྲིགས་པ་ཡིན་ནོ། །ཡང་ཁོང་གིས་
མཛད་པའི་སེམས་དང་སེམས་ཉིད་ཀྱི་དབྱེ་བ་སྟོན་པ་གསལ་བའི་མེ་ལོང་
ཞེས་པ་དེ་དང་གཞུང་འདི་གཉིས་ཆར་གྱི་ནང་ན། ཆོས་ཉིད་བདེ་
་སེམས་
གཤེགས་སྙིང་པོ་སྤྲོས་པ་ཐམས་ཅད་དང་བྲལ་བ་དེ་རྒྱུ་རྒྱུད་དང་
ཉིད་ཡིན་ལ། སེམས་ཀྱི་གསལ་ཆ་རྣམ་ཤེས་ཀུན་རྫོབ་རྟེན་འབྲེལ་གྱི་
ཆ་རྣམས་ཀུན་རྫོབ་འཁྲུལ་པ་དང་སེམས་ཡིན་པས། འདི་གཉིས་ཐ་
དད་དུ་ཕྱེ་དགོས་ཞེས་པའི་རྒྱབ་རྟེན་དུ། ཆོས་རྗེའི་གསུང༌། འོན་ཀྱང་
ཕྱི་ནང་རྟེན་འབྲེལ་གནད། །ད་དུང་གཞན་གྱིས་ཤེས་པ་མེད། །
གླེགས་བམ་ཙམ་ལ་བརྟེན་པ་ཡི། །ལམ་འབྲས་པས་ཀྱང་འདི་མི་ཤེས།།
ཞེས་པ་དྲངས་པ་འདི། གཞི་དབྱིངས་འདུས་མ་བྱས་པའི་རིག་པའི་ཡེ་
ཤེས་ཁོ་ན་ཉམས་ལེན་གྱི་སྙིང་པོར་འཛིན་དགོས་ཀྱི། ཀུན་རྫོབ་
190

ཀུན་གཞིའི་ཡིག་ཆུང༌།
འདུས་བྱས་རྟེན་འབྲེལ་གྱི་ཆོས་ལ་སྙིང་པོ་མེད་དོ། །ཞེས་འདོད་པའི་
སྒྲུབ་བྱེད་དུ། རྟེན་ཅིང་འབྲེལ་བར་འབྱུང་བ་འདི་གནད་ཆེ་ཞིང་།
ཕྱི་ནང་གསང་བའི་རྟེན་འབྲེལ་གྱི་གནད་གླེགས་བམ་ཙམ་ལ་བརྟེན་པའི་
ལམ་འབྲས་པས་མི་ཤེས་སོ་གསུངས་པ་བྲིས་པ་ནི་རྟེན་འབྲེལ་ལ་སྙིང་པོ་
མེད་དོ་ཞེས་པའི་སྒྲུབ་བྱེད་དུདུ། རྟེན་འབྲེལ་གནད་དུ་ཆེའོ་ཞེས་པ་
དྲངས་པ་འདི་བརྗོད་བྱ་དང་འགྲིག་གམ་མི་འགྲིག་དཔྱད་ན་རྟོགས་སླའོ།།
ཡང་ས་ཆེན་གྱིས། རྣམ་པར་རྟོག་པ་ཡེ་ཤེས་ཀྱི། །དབང་དུ་གྱུར་
ན་འཁོར་བ་མེད། །ཅེས་པ་བསྐྱེད་རིམ་གྱི་སྔོན་དུ་ལྟ་བ་ངོ་སྤྲོད་པའི་
ཚིག་ཡིན་ཞིང༌། འདི་ལ་མྱོང་བ་ཐོན་ནས་གཟོད་བསྐྱེད་རིམ་བསྒོམ་
དགོས་པར་གསུངས་ལ་ལུང་འདི་མཐར་ཐུག་གི་རྟེན་འབྲེལ་བཤད་པའི་
རྒྱབ་བརྟེན་དུ་དྲངས་པ་ཡང་གནས་སྐབས་ཀྱིས་མི་འགྲིགས་པ་ཡིན་ནོ། །
དེར་མ་ཟད་ཀུན་གཞིའི་རྣམ་ཤེས་འདི་མ་དག་རིང་ལ་སེམས་ཉིད་རྣལ་
མའི་དོན་རྟོགས་པ་མེད་དོ་ཞེས་དམ་བཅས་ནས། དེའི་རྒྱབ་རྟེན་དུ།
ཆོས་རྗེའི་གསུང། སེམས་ལ་ངོ་བོ་མ་གྲུབ་པས། །སེམས་ཀྱི་ངོ་
སྤྲོད་ག་ལ་ཡོད། །ཅེས་སོགས་མང་པོ་བྲིས་འདུག་པ་བརྗོད་བྱ་དང་
འགྲིགས་དཀའ་སྟེ། ཀུན་གཞི་དག་ནས་ཡེ་ཤེས་སུ་གནས་
འགྱུར་མཚམས་བསྒོམ་ལམ་ས་བཅུ་གཉིས་པའི་རྗེས་སུ་གསུངས་འདུག་
པས། སར་གནས་ཀྱི་བྱང་ཆུབ་སེམས་དཔའ་ཐམས་ཅད་ལ་སེམས་ངོ་
འཕྲོད་པ་མེད་དོ་ཞེས་ངས་ནི་ཞུ་མི་སྤོབས་སོ། །གཞན་ཡང་ཁོང་གིས་
གཞི་མེད་ཀྱི་བརྫུན་མང་པོ་བཤད་འདུག་སྟེ། ལྟ་བ་ཉམས་མྱོང་དང་
191

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཡིད་བྱེད་ཀྱིས་མ་བསླད་པར་རིག་པའི་ཡེ་ཤེས་ཀྱི་རང་ངོ་སྐྱོང་བ་ལས།
ཉམས་ལེན་གཞན་མི་དགོས་པའི་རྒྱུ་མཚན་ནི། རྗེ་བཙུན་གོང་མ་ལྔ་
ཀའི་མཚན་བྲིས་ནས་མཁས་གྲུབ་གོང་མ་རྣམས་ཀྱི་གསུང་ན་གསལ་བར་
ཡོད་དོ། །ཞེས་སོགས་མང་པོ་བྲིས་འདུག་ལ། ལུགས་འདི་ལ་
ཉམས་ལ་སྐྱོན་དུ་མི་མཛད་དེ། རབ་དབྱེ་ལས། འོན་ཏེ་བསྒོམ་
པའི་ཉམས་མྱོང་ལ། །ཟེར་ན་ཚོགས་ལམ་ཆུང་ངུ་ནས། །མཐར་
ཕྱིན་ལམ་གྱི་བར་དུ་ཡོད།།།ཅེས་སོགས་གསུངས་ལ། གཞན་ཡང་
གོང་མ་རྣམས་ཀྱི་གསུང་རབ་ན་རིག་པའི་ཡེ་ཤེས་སྐྱོང་བ་ལས་ཉམས་ལེན་
གཞན་གཏན་ནས་མི་དགོས་སོ་ཞེས་གསུངས་པ་མེད་དོ། །དེ་བཞིན་
སེམས་གསལ་བ་ལམ་དུ་བྱས་ན་སེམས་ཙམ་པ་ཡིན་ཞེས་ངོར་
དུ།
ཆེན་གྱིས་གསུང་ཡོད་ཅེས་སོགས་བརྫུན་མང་པོ་བྲིས་སྣང་ངོ༌། །ཁོང་
གིས་བསམ་བཞིན་དུ་ལམ་འབྲས་ཀྱི་དགོངས་པ་འཁྱོག་པོའི་ངག་གིས་
གཞན་དུ་བཤད་པ་ཡིན་པས། དགག་པ་བྱེད་ས་མང་པོ་འདུག་རུང༌།
གོང་དུ་བཤད་པ་དེ་ཙམ་གྱིས་ཁོང་གི་བསྟན་བཅོས་སྙིང་པོ་མེད་པར་གོ་
ནུས་པས་རེ་ཞིག་བཞག་གོ། གཅམ་བུའི་ངག་གིས་གསུང་ངག་དོན།
།གཞན་དུ་བཤད་པའི་བཤད་ཡམས་འདི། །གཟུ་བོར་གནས་པས་
གནས་པའི་དོན།།།གསལ་བར་བྱས་འདིས་བསལ་འདིའོ། །ཞེས་ཀྱང་
སྨྲས་སོ། །ལར་དེང་དུས་དབང་དང༌། རིམ་གཉིས། དམ་ཚིག་
དང་སྡོམ་པ་སོགས་ལ་འབད་རྩོལ་ཆེན་པོ་དགོས་སོ་བྱས་ན་རྣམ་རྟོག་ལམ་
དུ་བྱེད་པར་སོང་བས་ཆོས་དེ་མི་ཟབ་སྙམ་པ་དང༌། སྒོ་གསུམ་ཐ་མལ་
192

ཀུན་གཞིའི་ཡིག་ཆུང༌།
དུ་བཞག་ནས་སྤྱོད་པ་བག་ཡངས་སུ་བྱས་ཆོག་པའི་ཆོས་ཤིག་ཡོད་ན་ཤིན་
ཏུ་ཟབ་པར་འདུག་སྙམ་པ་མང་རུང༌། མཉམ་པ་ཆེན་པོའི་ཡེ་
ཤེས་ཀྱིས་རྒྱུད་གྲོལ་བའི་རྣལ་འབྱོར་པ་རྣམས་ཀྱི་སྒོ་གསུམ་གྱི་སྤྱོད་པ་ལ་
བླང་དོར་མི་དགོས་ཀྱང་རྟོགས་པའི་གདེང་དྲོད་མེད་བཞིན་དུ་བག་མེད་ཀྱི་
སྤྱོད་པ་ལ་ཞུགས་ན། རྒྱུད་ལས། གལ་ཏེ་དེ་ཉིད་མེད་བཞིན་དུ། །
ངོ་མཚར་ཆེ་བ་ལྟར་བྱེད་པ། །ཇི་སྲིད་ནམ་མཁའ་གནས་ཀྱི་བར། །
ཤི་བའི་འོག་ཏུ་དམྱལ་བར་འགྲོ། །ཞེས་གསུངས་པ་ལྟར་འགྲོ་བས།
ཆོས་དང་གང་ཟག་ཐ་དད་དུ་མ་སོང་བའི་ཉམས་ལེན་ལ་བརྩོན་པར་བྱ་བ་
ནི་གནད་ཀྱི་དོན་ཏོ། །བདག་གིས་དགེ་བའི་བཤེས་གཉེན་མང་པོའི་
ཞབས་པད་བསྟེན་ཅིང༌། ཁྱད་པར་དུ་གསང་བདག་རྡོ་རྗེ་སྙིང་པོ་མིའི་
གཟུགས་སུ་བྱོན་པ་འཇམ་དབྱངས་བློ་གཏེར་དབང་པོ་ལས། དབང་
ལུང་ཁྲིད་གསུམ་གྱི་རྒྱུན་ད་ལྟ་བཞུགས་པ་ཕལ་ཆེར་ནོས་ཤིང༌། རྒྱལ་
སྲས་གཞན་ཕན་སྣང་བ། རིག་འཛིན་སྣ་ཚོགས་རང་གྲོལ། ཆོས་རྗེ་
བདག་ཉིད་ཆེན་པོ་འདི་གསུམ་ཀ་ལས་ཀྱང་མདོ་སྔགས་ཀྱི་ཆོས་མང་དུ་
ཐོས་པས་བླ་མ་འདི་བཞི་གཙོ་བོ་ཡིན་ལ། ཐམས་ཅད་གྲུབ་ཐོབ་ཡིན་
པས་ཡོན་ཏན་གྱི་ངོས་ནས་བཟང་ངན་མེད་ཀྱང༌། བཀའ་དྲིན་གྱི་ངོས་ནས་
ཚེ་རབས་ལས་ཀྱིས་འབྲེལ་བ་མཚན་བརྗོད་པར་དཀའ་བ། དོན་གྱི་
སླད་དུ་མཚན་ནས་སྨོས་ན་ངག་དབང་ཀུན་དགའ་ལེགས་པའི་འབྱུང་
གནས་ཡེ་ཤེས་རྒྱལ་མཚན་དཔལ་བཟང་པོ་ཞེས་གསོལ་བ་འདི་ཉིད་ཆེ་སྟེ།
མངོན་པར་རྟོགས་པ་རྒྱུད་ལ་སྐྱེས་པའི་ཚུལ་གྱིས་བསྒོམ་པའི་ཉམས་མྱོང་
193

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཙམ་མེད་ཀྱང་བཀའ་དྲིན་ཆེ་བའི་རྒྱུ་མཚན་རང་གི་ཉམས་མྱོང་ཚད་མས་
གྲུབ་པ་ཡིན་ནོ། །དོན་དེ་ཡིད་ལ་བཞག་ནས། སངས་རྒྱས་དངོས་
དང་འདྲ་བའི་མཁས་གྲུབ་ཀྱི། །བླ་མ་མང་པོས་རྗེས་སུ་བཟུང་ན་ཡང༌།།
སྐུ་དྲིན་གཞན་དང་མཚུངས་པ་མ་མཆིས་པ། །རྗེ་བཙུན་ཐུགས་རྗེའི་
གཏེར་ཆེན་ཁྱེད་ལགས་སོ།།།དེ་སླད་གང་གི་བཀའ་དྲིན་དྲན་པའི་ཚེ།།
མཆི་མའི་རྒྱུན་དང་ངུ་བའི་སྨྲེ་སྔགས་བཅས། །གདུང་བའི་དབྱངས་
ཀྱིས་རྒྱང་ནས་གསོལ་འདེབས་པ། །ཉམ་ཐག་བྱིས་པས་ཕ་མ་འབོད་
པ་འདྲ། །ཞེས་རང་ཉིད་ཀྱིས་སྔར་སྨྲས་པ་ཡིན་ནོ། །འོ་ན་ཁྱོད་
གསུང་ངག་གི་ཆོས་ཚུལ་འདི་ལ་ཕས་རྒོལ་འབུམ་གྱིས་འཕྲོག་པར་མི་ནུས་
པའི་ཡིད་ཆེས་ཡོད་ཚུལ་བྲིས་པ་འདི་ངེས་པར་ཁྱོད་ལ་ཡོད་དམ་ཞེ་ན།
བཤད་པར་བྱ་སྟེ་ལམ་འདིའི་གཞི་བཅའ་སྣང་བ་གསུམ་གྱིས་བྱེད་པར་
སྣང་ལ། དེ་བཞིན་བྱས་ཚེ་སྲིད་པའི་རྩེ་མོ་མན་ཆད་ཀྱི་འཁོར་བའི་
གནས་རྣམས་སྡུག་བསྔལ་གསུམ་གྱི་རང་བཞིན་དུ་ཐག་ཆོད་པས་བཅོས་
མ་མ་ཡིན་པའི་ངེས་འབྱུང་གིས་ཀུན་ནས་བསླང་སྟེ། བྱམས་སྙིང་རྗེ་དང༌།
བདེན་གཉིས་བྱང་ཆུབ་ཀྱི་སེམས་བསྒོམ་པ་ལམ་འདིའི་ཉམས་ལེན་ཡིན
ཞིང༌། ཁྱད་པར་དོན་དམ་བྱང་ཆུབ་ཀྱི་སེམས་བསྒོམ་ཚུལ་ཀླ་སྒྲུབ་ཀྱི་བྱང་
ཆུབ་སེམས་འགྲེལ་ལ་བརྟེན་ནས་མཛད་པར་འདུག་པས་འདི་ཚུལ་བཞིན་
དུ་རྒྱུད་ལ་འབྱོར་ན་ལམ་གྱི་གོལ་ས་ཞེན་པའི་འཆིང་བ་བཞི་དང་བྲལ་
ནས། བདག་མེད་པའི་གནས་ལུགས་ལ་ངེས་པ་རྙེད་ནས། སྟོང་
རྟེན་འབྱུང་འགལ་མེད་དུ་ཉམས་སུ་ལེན་ཤེས་པ་ཞིག་འབྱུང་སྟེ། དེ་
194

ཀུན་གཞིའི་ཡིག་ཆུང་།
ཙམ་བྱུང་ནའང་དུས་སྙིགས་མའི་དུས་འདིར་དལ་འབྱོར་དོན་ཡོད་བྱས་པ་
མ་ཡིན་ནམ། དེང་སང་མཉམ་པ་ཆེན་པོས་རྒྱུད་གྲོལ་བའི་རྣལ་འབྱོར་
པར་ཁས་ལེན་ཅིང༌། །གང་ཟག་གི་བདག་མེད་བསྒོམ་མི་ཤེས་པ་རེ་
ཟུང་སྣང་བ་ལམ་གྱི་གཞི་བཅའ་འཕྱུག་པས་ལན་པ་ཡིན་ནམ་སྙམ་མོ།།
དངོས་གཞི་རྒྱུད་གསུམ་གྱི་ཉམས་ལེན་ལ། ལམ་གྱི་རྩ་བ་སྦྱང་གཞི་
སྦྱོང་བྱེད་ངོ་འཕྲོད་པའི་སྨིན་བྱེད་ཀྱི་དབང་བསྐུར་བླ་མ་མཚན་ཉིད་དང་
ལྡན་པ་ལས་ཚུལ་བཞིན་དུ་ཐོབ་ནས། དེ་ནས་བསགས་སྦྱངས་ཀྱིས་
རྒྱུད་སྦྱངས་ཏེ་ལྟ་བ་འཁོར་འདས་དབྱེར་མེད་བསྒོམ་པར་བྱེད་པ་ཡིན་ལ།
འདིའི་ལྷན་ཅིག་སྐེས་པའི་ཆོས་གསུམ་གྱིས་ཕྱི་ནང་གི་རྟེན་འབྲེལ་གྱི་
གནད་ལ་གོ་བ་ལེགས་པོ་ཞིག་རྙེད་ཚེ་འཁོར་འདས་ཕྱི་རོལ་དུ་འཛིན་པའི་
རེ་དོགས་ཀྱི་སྤོས་པ་ཆོད་ནས། རྟེན་འབྲེལ་ཐམས་ཅད་ནང་ནས་སྐྱེ་
བར་ཤེས། དེའི་དུས་སུ་སྐྱོན་ཡོན་ཏན་དུ་སློང་ཤེས་ཤིང༌། བར་
ཆད་དངོས་གྲུབ་ཏུ་ལེན་ཤེས། གཅིག་ཤེས་པས་མང་པོ་ཤེས་པ་ལ་
སོགས་པ་ལམ་འདིའི་ཆེ་བ་བརྗོད་པའི་མཚན་གྱི་རྣམ་གྲངས་རྣམས་འདི་
དང་འདི་ལྟ་བུ་ཡིན་པར་འདུག་སྙམ་དུ་ཡིད་ཆེས་ནང་ནས་སྐྱེ་བ་ཞིག་
འབྱུང་བར་གསུངས་སོ། །དེ་བཞིན་དུ་འཁོར་འདས་ཐུན་མོང་གི་ཆོས་
བདུན་གཅིག་ཏུ་བསྲེས་ནས་ཉམས་སུ་ལེན་ཚུལ་སོགས་འཁོར་འདས་
བསྲེ་བའི་ཟབ་གནད་རྣམས་དང༌། ཀུན་གཞི་རྒྱུ་རྒྱུད་ལ་འཁོར་བའི་
ཆོས་ཐམས་ཅད་མཚན་ཉིད་ཀྱི་ཚུལ་དང༌། ལམ་གྱི་ཆོས་ཡོན་ཏན་གྱི་
195

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཚུལ་དང༌། འབྲས་བུའི་ཆོས་ནུས་མཐུའི་ཚུལ་དུ་ཚང་གསུངས་པའི།
ཉམས་ལེན་རྒྱུད་ལ་སྦྱོར་ཤེས་ཚེ། སྡེ་སྣོད་གསུམ་དང་རྒྱུད་སྡེ་བཞིའི་
ཉམས་ལེན་སྡོམ་པ་གསུམ་ལ་སོགས་པ་ཐམས་ཅད་སེམས་རིག་པ་སྐད་
ཅིག་མའི་སྟེང་དུ་དྲིལ་ཤེས་པ་ཞིག་འབྱུང་བ་ཡིན་ལ། དེ་ལྟར་བྱུང་ཚེ།
ཐེག་པ་ཆེན་པོའི་མདོ་སྡེ་རྣམས་དང༌། དེའི་དགོངས་འགྲེལ་ཀླུ་སྒྲུབ་
ཡབ་སྲས་ཀྱི་གཞུང་རྣམས་དང་། བསླབ་བཏུས། སྤྱོད་འཇུག །
བྱམས་ཆོས་ལྔ། བསྒོམ་རིམ་ཐོག་མཐའ་བར་གསུམ་སོགས་ནས་
གསུངས་པའི་རྒྱ་ཆེན་སྤྱོད་པའི་ཉམས་ལེན་བསླབ་པ་གསུམ་དང་།
རྣམ་ཐར་སྒོ་གསུམ། བདེན་པ་བཞི། བྱང་ཆུབ་ཀྱི་ཕྱོགས་ཀྱི་ཆོས་
སོ་བདུན། འཁོར་གསུམ་ཡོངས་དག་གི་ཤེས་རབ། སྦྱོར་དངོས་
རྗེས་གསུམ་གྱི་དམ་པ་གསུམ། ཕ་རོལ་ཏུ་ཕྱིན་པ་རེ་རེ་ལ་དྲུག་དྲུག་
་སོགས་ཀྱི་ཉམས་ལེན་ཐམས་ཅད་རང་གི་ཉམས་ལེན་ལ་ཚང་བར་
རྟོགས་ཤིང༌། དེར་མ་ཟད། རྒྱུད་སྡེ་བཞིའི་ཉམས་ལེན་ཐམས་ཅད་
ཚང་བ་དང༌། དབང་བཞིའི་ལམ་གྱི་ཟབ་གནད་རྣམས་དུས་གཅིག་ལ་
བསྒོམ་ཤེས་པ་སོགས་འབྱུང་ལ། དེའི་དུས་སུ་ལམ་འདི་ལྟ་བུ་དང་
འཕྲད་ན་འབྲས་བུའི་ཆོས་ཐམས་ཅད་ནུས་མཐུའི་ཚུལ་དུ་ཚང་ཚུལ་ལའང་
སྙིང་ནས་ཡིད་ཆེས་སྐྱེས་ཏེ་ཆོས་ཟབ་མོ་འདིའི་སྒོ་ནས་ཚོགས་རྫོགས་པ་
དང་སྒྲིབ་པ་སྦྱངས་པ་ལ་དཀའ་ལས་ཅི་ཡོད། ཆོས་གཞན་ཡུན་དུ་
བསྒོམ་པ་བས། ཆོས་འདིའི་ཉམས་ལེན་ཐུན་གཅིག་རང་ཟབ་པར་
འདུག་སྙམ་དུ་མཐོང༌་ཤིང༌། སློབ་དཔོན་ཀ་མ་ལ་ཤཱི་ལས། དོན་
196

ཀུན་གཞིའི་ཡིག་ཆུང༌།
གཅིག་ན་ཡང་མ་རྨོངས་དང༌། །ཐབས་མང་དཀའ་བ་མེད་པ་དང༌།
དབང་པོ་རྣོན་པོའི་དབང་བྱས་པས། །སྔགས་ཀྱི་ཐེག་པ་ཁྱད་པར་
འཕགས། །ཞེས་དང༌། རྗེ་བཙུན་གོང་མས། མདོ་སྡེ་དང་རྒྱུད་
སྡེ་མ་ལུས་པའི་དོན་གྱི་བཅུད་ཕྱུང་བ་གསུངས་པ་དེ་ཚིག་ཙམ་གྱི་ཆེ་བརྗོད་
མིན་པར་གོ་ནས། ལས་ངན་གྱི་རྒྱ་མཚོ་བརྡོལ་བའི་བླུན་པོ་བདག་ལྟ་
བུ་ལའང་མི་འཕྲོག་པའི་ཡིད་ཆེས་མི་སྐྱེ་བའི་རང་དབང་མ་བྱུང་བ་ལགས་
སོ། །སླར་སྨྲས་པ། བླ་མའི་ཐུགས་རྗེའི་ཚ་ཟེར་གྱིས་བྲན་པས། །
རྨོངས་པའི་སྦུབས་ཆུད་བདག་བློའི་ཆུ་སྐྱེས་ཀྱང༌།། །ཅུང་ཟད་འཛུམ་
པའི་སྐལ་པ་མཆོག་སྩོལ་བ། །འདྲེན་མཆོག་ཉིན་བྱེད་དབང་པོ་གཙུག་
ན་རྒྱལ། །གང་གི་ཞབས་པད་གུས་པས་ལེགས་བསྟེན་པས། །
གཞུང་བཟང་འདི་ལ་ཡིད་ཆེས་མི་དམན་ཡང༌། །བསྒོམ་པའི་ཉམས་
མྱོང་ད་དུང་མ་སྐྱེས་པས། །ཀྱི་ཧུད་བདག་གི་ཡིད་ནི་གདུང་བར་གྱུར།།
འོན་ཀྱང་རྟོག་གེས་སྤྱོད་ཡུལ་མ་ཡིན་པའི། །གཞི་ལམ་འབྲས་བུའི་གསང་
བ་ཟླ་མེད་པ།།།ཆ་ཙམ་རྟོགས་ནས་ཕྱོགས་ཙམ་ཕྱེས་པ་ལ། །ནོངས་པ་
མཆིས་ན་འཆོས་པར་མཛད་དུ་གསོལ། །རབ་གུས་དད་པའི་ཆུ་གཏེར་
ལས་འོངས་པའི། །ལེགས་བཤད་མེ་ཏོག་གསར་པའི་ཆུན་པོ་འདི། །
རྗེ་བཙུན་བླ་མ་མཉེས་པའི་མཆོད་སྤྲིན་ཡིན། །ཐུགས་བརྩེས་བདག་
གིར་བཞེས་པར་མཛད་དུ་གསོལ། །རྣམ་དཀར་དགེ་དེས་ཚེ་རབས་
ཐམས་ཅད་དུ། །རྗེ་བཙུན་ཁྱེད་ཀྱི་བྲན་དུ་སྐྱེ་བ་དང༌། །རྒྱལ་བ་
དགྱེས་པའི་ལམ་བཟང་འདི་ཉིད་ལ། །ཉན་འཆད་བསྒོམ་པའི་སྐལ་བ་
197

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཡོད་པར་ཤོག །ཆོས་འདིའི་ཟབ་གནད་བསམ་གྱིས་མི་ཁྱབ་པ། །
ཀུན་རྨོངས་བདག་གི་སྤྱོད་ཡུལ་མ་ལགས་མོད། །བླ་མའི་དྲིན་གྱིས་
ཕྱོགས་ཙམ་མཐོང་བས་ཀྱང༌། །མོས་གུས་སྤྲོ་བ་དབྱར་མཚོའི་རྗེས་སུ་
སོང༌། །ཤིན་ཏུ་རྒུད་པའི་དུས་ངན་འདིར་སྐྱེས་ཀྱང༌། །ཆོས་དང་བླ་
མ་འདི་འདྲར་འཕྲད་པ་ནི། །སྔོན་གྱི་ལེགས་བྱས་སྐལ་བ་མི་དམན་
པས། །བདག་གི་ཡིད་ལ་རབ་དགའི་ངལ་གསོ་ཐོབ། །རྒྱལ་བ་
ཀུན་གྱི་བསྒྲོད་པའི་ལམ་བཟང་འདི། །སྔོན་ཚེ་ཤིན་ཏུ་དར་བར་གྱུར་ན་
ཡང༌། །ད་ནི་ས་སྐྱའི་བསྟན་པ་ཉམས་དམས་པས། །གླེགས་བམ་
ཙམ༌ལ༌གུས༌པར༌བྱེད༌པའང༌ཉུང༌། །གང་ཞིག་རྙེད་ན་དགོས་འདོད་
ཀུན་འབྱུང་བའི། །ཟབ་ཆོས་རིན་ཐང་མེད་པའི་ནོར་བུ་འདི།། །འབྱོར་
ལྡན་ཆེན་པོའི་ཕྱག་ཏུ་མ་བབས་པར། །སྤྲང་པོ་བདག་གི་སྐལ་བའི་
དབང་ལས་རྙེད། །ལྷ་དང་བླ་མའི་བྱིན་རླབས་ལ་བརྟེན་ནས། །
ཉམས་ཆུང་ཪི་སུལ་ཉུལ་བའི་སྤྲང་པོ་ལ། །ལེགས་བཤད་ཡོད་མོད་
སྲིན་བུའི་འོད་སྣང་འདིས། །བསྟན་དང་འགྲོ་ལ་ཕན་པའི་གོ་སྐབས་
དཀའ། །གང་ཞིག་རྟག་ཏུ་དམན་པའི་ས་བཟུང་ནས། །ཟབ་དོན་ཁོང་
ན་ཉལ་བ་ཀུན་དགའི་རྔ། །བླ་མའི་གསུང་གི་དབྱུག་གུས་བསྐུལ་བ་
ལས། །ལེགས་པར་བཤད་པའི་སྒྲ་འདི་གྲགས་པར་གྱུར། །མཚུངས་
བྲལ་གྲུབ་པའི་དབང་ཕྱུག་ས་སྐྱ་པའི། །དྲི་མེད་རང་ལུགས་གསུང་ངག་
གདམས་པ་འདི། །ཐུབ་གསུང་མདོ་རྒྱུད་རྒྱ་མཚོ་ལས་འོངས་པའི། །
མཆོག་ཐུན་དངོས་གྲུབ་སྩོལ་བའི་ནོར་བུ་ཡིན། །དེ་སླད་དམ་པའི་སྐྱེས་བུ་
198

ཀུན་གཞིའི་ཡིག་ཆུང་།
མཆོག་རྣམས་ཀྱི། །རྒྱལ་ཚབ་བསྟན་པའི་ཁུར་ཆེན་ཁྱེར་བ་རྣམས། །
ཕ་ཆོས་ཡིད་བཞིན་ནོར་བུ་འདི་བླང་ནས།།དོན་གཉེར་སློབ་མའི་རེ་བ་
སྐོང་འཚལ་ལོ། །ཆོས་འདི་མདོ་སྔགས་གཉིས་ཀྱི་ཟབ་གནད་ཀུན། །
གང་ཟག་གཅིག་གི་ཉམས་ལེན་མངོན་རྟོགས་ལ། །བསྡུས་ཏེ་སྦྱོར་
བའི་མན་ངག་ཡིན་པའི་ཕྱིར། །འབད་པ་ཆུང་ངུས་འདི་དོན་རྟོགས་པར་
དཀའ། །ཀྱེ་ཧོ་གྲོགས་དག་བརྩོན་པའི་སྟོབས་བསྐྱེད་ལ། །དུས་
གསུམ་རྒྱལ་བའི་ལམ་སྲོལ་རྨ་མེད་པའི། །གཞུང་བཟང་འདི་ལ་གུས་
པར་མཛོད་ཅིག་དང༌།ཡང༌དག་ལམ་བཟང་ཁྱེད་ཀྱིས་རྙེད་པར་
འགྱུར། །ད་ནི་མི་ཚེའི་ལྷག་མ་ཅི་ཡོད་ལ། །རྣམ་གཡེངས་སྤངས་
ཏེ་གཅིག་ཏུ་ཉམས་ལེན་ལ། །བརྩོན་པའི་སྐལ་བཟང་མྱུར་དུ་འབྱུང་
བར་ནི། །ཕ་གཅིག་བླ་མས་བྱིན་གྱིས་བརླབ་ཏུ་གསོལ། །དེ་ནས་སྐྱེ་
དང་ཚེ་རབས་ཐམས་ཅད་དུ། །རྒྱལ་བ་ཀུན་གྱི་དམ་ཆོས་མཛོད་བཟུང་
ནས། །ཕ་མས་གཙོ་བྱས་འགྲོ་རྣམས་སྲིད་མཚོ་ལས། །འདྲེན་པའི་
དེད་དཔོན་བདག་གིས་བྱེད་པར་ཤོག_ །དམ་པ་གོང་མས་ཆོས་ལ་
གཅེས་སྤྲས་ཀྱིས། །སྙན་བརྒྱུད་སྦས་པའི་དགོངས་དོན་གསལ་བའི་
ཕྱིར། །ཅུང་ཟད་སྨྲས་མོད་ཆོས་འདིའི་ཟབ་པའི་གནད། །མང་པོ་ད་
དུང་བདག་གིས་ཡོད་པར་ཤེས། །མཐོང་ཐོས་བསྲུང་བའི་སྐལ་བ་རྙེད་
གྱུར་ཀྱང༌། །སྤྱོད་དང་སྦྱིན་པའི་རང་དབང་མ་ཐོབ་པ། །ཕྱུག་པོའི་
བྲན་བཞིན་སེམས་ཀྱི་ཁུར་ལྕི་བ།།།ཆོས་འདི་ཉམས་སུ་མ་ལོན་ང་རེ་
འགྱོད། །དེ་ལྟ་ན་ཡང་བསྐལ་མང་རྙེད་དཀའ་ཞིང༌། །ཚེ་གཅིག་
199

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
སངས་རྒྱས་སྟེར་བའི་ལམ་བཟང་པོ། །གསང་ཆེན་གདམས་པའི་བདུད་རྩི་
འདི་སྦྱིན་པའི། །འཇམ་མགོན་བླ་མའི་ཞབས་ལ་ཕྱག་བགྱིའོ། །
ཞེས་གསུང་ངག་རིན་པོ་ཆེའི་སྐབས་སུ་ཉེ་བར་འཁོ་བ་ཀུན་གཞིའི་ངོས་འཛིན་དང་རྣམ་ཤེས་དང་ཡེ་
ཤེས་འབྱེད་ཚུལ་བསྟན་པ་ལེགས་བཤད་ལྷ་ཡི་རྔ་ཆེན་ཞེས་བྱ་བ་འདི་ནི། འཇིགས་བྲལ་རྣལ་འབྱོར་གྱི་
དབང་ཕྱུག་དཔལ་ས་སྐྱ་པ་བརྩེ་བ་ཆེན་པོ་ཡབ་སྲས་བརྒྱུད་པའི་གསུང་རབ་དང་བཅས་པ་ལ་ཤེས་ནས་དད་
པ་ཐོབ་པས་ཆོས་འདིའི་རིགས་སུ་སྐྱེས་པ་ཤཱཀྱའི་དགེ་སློང་འཇམ་དབྱངས་ཀུན་དགའ་བསྟན་པའི་རྒྱལ་
མཚན་གྱིས་དབེན་པའི་ཡོན་ཏན་མ་ཚང་བ་མེད་པས་བརྒྱན་པའི་འཆི་མེད་གྲུབ་པའི་ནགས་ཁྲོད་དུ་སྦྱར་བའི་
ཡི་གེ་པ་ནི་ཆོས་ཀྱི་མཆེད་པོ་ཀུན་བཟང་ཆོས་ཀྱི་ཉི་མས་གུས་པས་བགྱིས་པའོ།། །།དགེའོ། །དགེའོ།
དགེའོ། །
200

གསུང་ངག་ལམ་རིམ་གྱི་སྨོན་ལམ།
༄༅། །གསུང་ངག་ལམ་གྱི་རིམ་པའི་སྨོན་ལམ་དངོས་གྲུབ་ཉིན་བྱེད་
འདྲེན་པའི་ཤིང་རྟ་ཞེས་བྱ་བ་བཞུགས་སོ། །
ན་མོ་གུ་རུ་བྷྱ༔ འགྲོ་བ་ཀུན་གྱི་འདྲེན་མཆོག་བླ་ན་མེད། །སངས་
རྒྱས་ཀུན་གྱི་ཐུགས་རྗེ་གཅིག་བསྡུས་པ། །རྒྱལ་བ་ཀུན་ལས་ལྷག་པའི་
བཀའ་དྲིན་ཅན།།སྐྱབས་གནས་ཀུན་འདུས་བླ་མའི་ཞབས་ལ་འདུད། །
མཚུངས་མེད་བརྒྱུད་པའི་བཀའ་སྲོལ་ལས་འོངས་པའི། །སྨིན་གྲོལ་
གདམས་པའི་བདུད་རྩིའི་རྒྱུན་བཟང་གིས། །སྐལ་ལྡན་གདུལ་བྱའི་རེ་
བ་སྐོང་མཛད་པ། །བློ་གྲོས་རྒྱལ་མཚན་ཞབས་ལ་གསོལ་བ་འདེབས། །
གསང་བདག་རྡོ་རྗེ་སྙིང་པོའི་སྤྲུལ་པའི་གར། །ངུར་སྨྲིག་བླ་གོས་འཆང་
བའི་བརྟུལ་ཞུགས་ཅན། །རྒྱུད་སྡེ་རྒྱ་མཚོའི་མངའ་བདག་འཇམ་པའི་
དབྱངས། །བློ་གཏེར་དབང་པོའི་ཞབས་ལ་གསོལ་བ་འདེབས། །
གདོད་ནས་རྫོགས་པའི་སངས་རྒྱས་བརྙེས་ན་ཡང༌། །བདག་སོགས་
དུས་མཐའི་གདུལ་བྱའི་དོན་སླད་དུ། །སུམ་ལྡན་རྡོ་རྗེ་འཛིན་པའི་སྐུར་
བཞེངས་པ། །ངག་དབང་ལེགས་པའི་ཞབས་ལ་གསོལ་བ་འདེབས། །
འཇམ་དབྱངས་བླ་མའི་རྣམ་འཕྲུལ་ཆོས་ཀྱི་རྗེ། །མ་ལུས་ཤེས་བྱ་ཀུན་
མཁྱེན་པཎྜི་ཏ། །ཡོངས་རྫོགས་བསྟན་པའི་བདག་པོ་རྒྱལ་བའི་སྲས །
གཞན་ཕན་སྣང་བའི་ཞབས་ལ་གསོལ་བ་འདེབས། །རིག་འཛིན་ཆེན་
པོ་པདྨའི་རྒྱལ་ཚབ་མཆོག །སྣང་བཞིའི་ཡེ་ཤེས་མཐར་སོན་གྲུབ་པའི་
201

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རྗེ། །སྣ་ཚོགས་རང་སར་གྲོལ་བའི་རྣལ་འབྱོར་པ། །དཔའ་བོ་རྡོ་
རྗེའི་ཞབས་ལ་གསོལ་བ་འདེབས། །མ་ཉམས་ཚུལ་ཁྲིམས་མིག་འབྲས་
བཞིན་དུ་བསྲུངས། །གཞན་ཕན་བྱང་ཆུབ་སེམས་ཀྱི་ནོར་གྱིས་ཕྱུག །
ཡུན་རིང་དྲིན་གྱིས་སྐྱོང་མཛད་དགེ་བའི་བཤེས། །བསྟན་འཛིན་དབང་
གྲུབ་ཞབས་ལ་གསོལ་བ་འདེབས། །ཆོས་བརྒྱད་ཚེ་འདིའི་ཞེན་པ་རིང་
དུ་སྤངས། །ཟབ་མོ་དབུ་མའི་དེ་ཉིད་ཐུགས་སུ་ཆུད། རླབས་ཆེན་
གཞན་ཕན་སྤྱོད་པས་དུས་འདའ་བ། །འཇམ་དབྱངས་སྙན་གྲགས་
ཞབས་ལ་གསོལ་བ་འདེབས།།འཇམ་དཔལ་དཔའ་བོའི་བྱིན་རླབས་
ལ་ཞུགས། །རྣམ་མང་རྒྱུད་སྡེའི་བསྙེན་སྒྲུབ་མཐའ་རུ་ཕྱིན། །སྨིན་
གྲོལ་གདམས་པའི་གཏེར་མཛོད་ཆོས་ཀྱི་རྗེ། །མཁས་གྲུབ་རྒྱ་མཚོའི་
ཞབས་ལ་གསོལ་བ་འདེབས། །རབ་འབྱམས་རྒྱལ་བའི་ཡེ་ཤེས་
འཇམ་པའི་དབྱངས། །ངུར་སྨྲིག་གར་གྱིས་རོལ་པ་མཁྱེན་བརྩེའི་རྗེའི། །
གསང་གསུམ་ཡེ་ཤེས་སྒྱུ་མའི་རྣམ་འཕྲུལ་བབ། །ཆོས་ཀྱི་བློ་གྲོས་
ཞབས་ལ་གསོལ་བ་འདེབས། །མདོར་ན་འདྲེན་མཆོག་མ་ཏིའི་མཚན་
ཅན་སོགས། །ཟབ་མོའི་ཆོས་ཀྱི་བཀའ་དྲིན་ཐོབ་པ་ཡི། །བཅུ་
ཕྲག་གཉིས་ཀྱི་ཡོངས་འཛིན་དམ་པ་ལ། །སྙིང་ནས་དད་པའི་ཡིད་
ཀྱིས་གསོལ་བ་འདེབས། །སྣ་ཚོགས་ཆབ་ཀྱི་རྐྱེན་ལས་ཟླ་གཟུགས་
བཞིན། །གདུལ་བྱའི་དབང་གིས་རྣམ་འགྱུར་ཐ་དད་ཀྱང༌། །ངོ་བོ་
སངས་རྒྱས་ཉིད་དུ་གཅིག་པ་ཡི། །རྗེ་བཙུན་བླ་མ་རྣམས་ལ་གསོལ་བ་
འདེབས། །མཁས་གྲུབ་བརྒྱུད་པའི་བྱིན་རླབས་བདུད་རྩིའི་རྒྱུན། །མ་
202

གསུང་ངག་ལམ་རིམ་གྱི་སྨོན་ལམ།
ཉམས་གང་ཐུགས་རྒྱ་མཚོར་གནས་བཅས་པའི། །འདྲེན་པ་ཀུན་
འདུས་དཔལ་མགོན་བླ་མ་ལ། །སྙིང་ནས་གསོལ་བ་འདེབས་སོ་བྱིན་
གྱིས་རློབས། །མ་ལུས་རིགས་རྣམས་ཀུན་གྱི་ཁྱབ་བདག་ཆེ། །རབ་
འབྱམས་ཡི་དམ་དཀྱིལ་འཁོར་ཀུན་གྱི་གཙོ། །དངོས་གྲུབ་འབྱུང་
གནས་དཔལ་མགོན་བླ་མ་ལ། །སྙིང་ནས་གསོལ་བ་འདེབས་སོ་བྱིན་
གྱིས་རློབས། །རང་དོན་ཆོས་སྐུའི་དགོངས་པ་མངོན་དུ་གྱུར། །
གཞན་དོན་གཟུགས་སྐུའི་སྣང་བ་འགྲོ་ལ་སྟོན། །སངས་རྒྱས་ཀུན་
དངོས་དཔལ་མགོན་བླ་མ་ལ། །སྙིང་ནས་གསོལ་བ་འདེབས་སོ་བྱིན་
གྱིས་རློབས། །མཐའ་ཡས་ཤེས་བྱའི་དེ་ཉིད་ཐུགས་སུ་ཆུད། །ཟབ་
རྒྱས་ཆོས་ཕུང་རྒྱ་མཚོ་འབྱུང་བའི་གནས། །ལུང་རྟོགས་ཡོན་ཏན་
དབང་ཕྱུག་བླ་མ་ལ། །སྙིང་ནས་གསོལ་བ་འདེབས་སོ་བྱིན་གྱིས་
རློབས། །ཉོན་མོངས་དགྲ་བཏུལ་སྲིད་ལ་རྒྱབ་ཀྱིས་ཕྱོགས།།གཞན་
ཕན་སེམས་འབྱོངས་འགྲོ་ལ་བུ་ལྟར་བརྩེ། །གདན་གསུམ་ཚང་བའི་
དཀྱིལ་འཁོར་བླ་མ་ལ། །སྙིང་ནས་གསོལ་བ་འདེབས་སོ་བྱིན་གྱིས་
རློབས། །བདུད་སྡེའི་མུན་འཇོམས་ཐུབ་བསྟན་པདྨོའི་ཚལ། །སྐྱོང་
མཁས་ཕྲིན་ལས་རྣམ་བཞིའི་ཚ་ཟེར་ཅན། །དམ་ཅན་རྒྱ་མཚོའི་ངོ་བོ་བླ་མ་
ལ། །སྙིང་ནས་གསོལ་བ་འདེབས་སོ་བྱིན་གྱིས་རློབས། །གཡོ་
མེད་དད་པའི་རྒྱལ་མཚན་རྩེཪ་མཆོད་ན། །ཕུན་ཚོགས་འདོད་རྒུའི་
ནོར་བུའི་གྲུ་ཆར་གྱིས། །སྲིད་ཞིའི་ཕོངས་པ་སེལ་མཛད་བླ་མ་ལ། །
སྙིང་ནས་གསོལ་བ་འདེབས་སོ་བྱིན་གྱིས་རློབས། །མཁའ་ཁྱབ་
203

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
སྐྱབས་གནས་རྒྱ་མཚོ་སྤྲོ་བའི་བདག །སངས་རྒྱས་ཀུན་གྱི་ངོ་བོ་རྡོ་རྗེ་
འཆང༌། །བརྟན་གཡོ་ཀུན་ཁྱབ་འཁོར་ལོའི་མགོན་པོ་ལ། །སྙིང་
ནས་གསོལ་བ་འདེབས་སོ་བྱིན་གྱིས་རློབས། །བདུད་དང་ཉོན་མོངས་
སྡུག་བསྔལ་ལ་སོགས་པ། །བཙལ་ན་རང་ལས་གཞན་དུ་མི་རྙེད་པས། །
སེམས་སྣང་འཁྲུལ་པའི་འཇིགས་པ་འདི་མཐོང་ནས། །རྗེ་བཙུན་བླ་མ་
འབོད་དོ་ཐུགས་རྗེས་གཟུགས། །ཀུན་རྟོག་ཉོན་མོངས་རགས་ཤིང་
དྲན་ཤེས་མེད། །རང་སྐྱོན་སྤོང་བར་འདོད་ཀྱང་གཉེན་པོ་ཆུང༌། །
ལས་ངན་རང་གི་སྡུག་བསྔལ་མ་བཟོད་ནས། །རྗེ་བཙུན་བླ་མར་སྙིང་ནས་
གསོལ་བ་འདེབས། །འདི་ཕྱི་བར་དོའི་གནས་སྐབས་ཐམས་ཅད་དུ། །
བླ་མ་མཆོག་ལས་སྐྱབས་གཞན་མ་མཆིས་པས། །རྟག་ཏུ་མི་བརྗེད་
དྲན་པའི་གདུང་ཤུགས་ཀྱིས། །གསོལ་བ་འདེབས་སོ་བདག་རྒྱུད་བྱིན
གྱིས་རློབས། །སྔོན་ཆད་རང་གིས་ཉེས་པར་སྤྱད་པ་ཡིད། །རྒྱལ་
བའི་ཕྲིན་ལས་སྣོད་དུ་མ་གྱུར་པའི། །ལས་ངན་བདག་གི་བློ་སྣ་བསྟུང་
ནས་ནི། །སྒྲོ་གསུམ་ཆོས་ལ་འཇུག་པར་བྱིན་གྱིས་རློབས། ། སྔོན
གྱི་ལས་དང་རྐྱེན་ལས་བྱུང་བ་ཡི། །མི་དང་མི་མིན་འབྱུང་པོའི་གནོད་
པ་སོགས། །ལུས་སྲོག་དགེ་ལ་བར་དུ་གཅོད་པ་ཡི། །ཉེར་འཚེ་
ཐམས་ཅད་ཞི་བར་བྱིན་གྱིས་རློབས། །ལུང་རྟོགས་ཡོན་ཏན་རྒྱུད་ལ་
སྐྱེ་བའི་གེགས། །གནས་གྲོགས་ལོངས་སྤྱོད་ངན་པའི་རྐྱེན་དབང་
སོགས། །ཕྱི་ནང་གསང་བའི་བདུད་ལས་མ་ལུས་པ། །ད་ལྟ་ཉིད་
དུ་ཞི་བར་བྱིན་གྱིས་རློབས། །ལུས་སེམས་ཟུག་རྔུའི་རྒྱུ་རུ་གྱུར་པ་ཡི། །
204

གསུང་ངག་ལམ་རིམ་གྱི་སྨོན་ལམ།
གནས་གོས་ཟས་དང་གནོད་བྱེད་གདོན་བགེགས་དང༌། །དམ་ཚིག་
ཉམས་པའི་དྲི་མ་ལ་སོགས་པས། །ནམ་ཡང་གོས་པ་མེད་པར་བྱིན་
གྱིས་རློབས། །འཁྲུལ་སྣང་སྡུག་བསྔལ་ཀུན་གྱིས་མི་བརྫི་བའི། །
འཇིགས་མེད་དགོངས་པའི་བཙན་ས་མ་ཟིན་བར། །དུས་མིན་འཆི་
བའི་འཇིགས་པ་ཀུན་བསལ་ནས། །ཚེ་སྲོག་རིང་དུ་འཚོ་བར་བྱིན་
གྱིས་རློབས། །རྨོངས་པས་བསླུས་པའི་ཉོན་མོངས་ཡན་པ་ཤོར། །
བག་མེད་དབང་གིས་སྒོ་གསུམ་མ་བསྡམས་པས། །ཐོག་མེད་དུས་
ནས་བདག་གིས་བསགས་པ་ཡི། །ལས་ངན་སྡིག་སྒྲིབ་དག་པར་བྱིན་
གྱིས་རློབས། །གཞི་མེད་བདག་ཏུ་བཟུང་བའི་མ་རིག་ལས།། །
གཉིས་འཛིན་ཆགས་སྡང་འཁྲུལ་པའི་བློ་བྱུང་བ། །མི་ཟད་སྲིད་པའི་
ཕུང་ཁྲོལ་ཀུན་གྱི་རྒྱུ། །ཉོན་མོངས་རང་མཚང་རིག་པར་བྱིན་གྱིས་
རློབས། །མེད་སྣང་སྨིག་སྒྱུའི་ཆུ་བོའི་རྗེས་བསྙེགས་པའི། །ཀུན་
རྟོག་འཁྲུལ་པའི་ངལ་ཁུར་མི་ལེན་པར། །འགྲུབ་མེད་བསམ་པའི་
མཐའ་རྒྱ་བསྐྱུངས་ནས་ནི། །སེམས་ཉིད་ལས་སུ་རུང་བར་བྱིན་གྱིས་
རློབས། །འཛེམ་མེད་མུ་ཅོར་སྨྲ་བའི་ངང་ཚུལ་འདི། །རྣམ་གཡེང་
ཉོན་མོངས་བསྐྱེད་པའི་རྒྱུར་ཤེས་ནས། །རང་དང་གཞན་ལ་ཕན་ངེས་
མ་གཏོགས་པའི། །འབྲས་མེད་སྨྲ་བརྗོད་ཉུང་བར་བྱིན་གྱིས་རློབས། །
བག་མེད་ལང་ལ་ཤོར་བའི་སྒོ་གསུམ་པོ། །རྒྱུན་དུ་ཡང་དག་ལམ་ལ་
སྐུལ་བྱེད་པའི། །དྲན་ཤེས་བཟང་པོའི་སེམས་ཀྱི་སྲུང་མ་དང༌། །ནམ་
ཡང་འབྲལ་བར་མེད་པར་བྱིན་གྱིས་རློབས། །རྐྱེན་ངན་བདུད་ཀྱིས་
205

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཁྱེར་རམ་གཡེང་བས་བསླུས། །ཆོས་མིན་རྟོག་པ་སྐྱེས་ཚེ་དེ་མ་ཐག །
བླ་མའི་སྣང་བ་ཤར་ནས་བདག་གི་བློ། །ཡང་དག་ལམ་ལ་གནས་པར་
བྱིན་གྱིས་རློབས། །འདོད་ཡོན་སྒྱུ་མའི་ནོར་ལ་མི་ཆགས་ཤིང༌། །ཆོག
ཤེས་འཕགས་པའི་འབྱོར་པ་དང་ལྡན་པས། །ཐུབ་པ་དགྱེས་པའི་སྤྱོད་
པ་ལ་གནས་ཏེ། །ཚེ་འདིའི་བྱ་བ་སྤོང་བར་བྱིན་གྱིས་རློབས། །
རང་བཞིན་མགུ་དཀའ་བྱས་ལ་དྲིན་མི་གཟོ། ། བརྟེན་ནས་བསླུ་བ་སྲིན་
མོའི་ངང་ཚུལ་ཅན། །བློ་གཏད་མེད་པའི་སྙིགས་མའི་གྲོགས་སྤངས་
ནས། །བསེ་རུའི་རྣམ་ཐར་འཛིན་པར་བྱིན་གྱིས་རློབས། །གཞན་
དབང་འདུ་འཛིའི་འཆིང་བ་ལས་ཐར་ནས། །ཆགས་དང་སྡང་བའི་
ཡང་མི་ཐོས་ཤིང་། །རང་བཞིན་ཉམས་དགའ་རྒྱལ་བས་གཏམ་
བསྔགས་པ་ཡི། །དབེན་པའི་རི་ཁྲོད་ཟིན་པར་བྱིན་གྱིས་རློབས། །
ཕྱི་དང་ནང་གི་དགེ་བའི་བཤེས་ཀྱིས་ཟིན། །མཐའ་གཉིས་སྤངས་པའི་
ཟས་གོས་ཡོ་བྱད་དང༌། །དགེ་ལེགས་ཡོན་ཏན་སྐྱེད་པའི་གནས་
གྲོགས་སོགས། །མཐུན་རྐྱེན་འབད་མེད་རྙེད་པར་བྱིན་གྱིས་རློབས། །
སྐྱིད་འདོད་ཚེ་འདིར་ཞེན་པའི་བློ་ངན་དང༌།ལྟར་སྣང་གཞན་དོན་
བསྒྲུབ་པའི་རྣམ་གཡེང་སོགས། །ཆོས་བརྒྱད་ལམ་ཁའི་རོ་བཞིན་
སྤངས་ནས་ནི། །སྒྲུབ་པ་མཐའ་རུ་ཕྱིན་པར་བྱིན་གྱིས་རློབས། །
སྐབས་གསུམ་ངོ་བོ་དཔལ་མགོན་བླ་མ་ལ། །སངས་རྒྱས་དངོས་སུ་མཐོང་
བའི་མོས་གུས་ཀྱིས།།ཁྱེད་ཤེས་བློ་གཏད་ནམ་ཡང་མི་འགྱུར་བས། །
སྙིང་ནས་སྐྱབས་སུ་འགྲོ་བར་བྱིན་གྱིས་རློབས། །རྨོངས་པའི་བློ་ལ་
206

གསུང་ངག་ལམ་རིམ་གྱི་སྨོན་ལམ
རབ་དགའ་སྐྱེ ད་བྱེད་པའི། །སྲིད་པའི་ཕུན་ཚོགས་གཤེད་མ་ལྟར་
མཐོང་ནས། །སྡུག་བསྔལ་རང་བཞིན་འཁོར་བའི་གྲོང་ཁྱེར་ལ། །
ཞེན་པ་གཏིང་ནས་ལོག་པར་བྱིན་གྱིས་རློབས། །སྲིད་མཚོ་སྒོལ་བྱེད་
དལ་འབྱོར་ལུས་ཀྱི་གྲུ། །མི་རྟག་གཡོ་བའི་རང་བཞིན་དེ་ཤེས་ནས། །
སྐད་ཅིག་ཙམ་ཡང་དལ་བར་མི་སྡོད་པར། །སྒྲུབ་ལ་སྙིང་རུས་ནུས་པར་
བྱིན་གྱིས་རློབས། །སྟོང་པའི་དབྱིངས་སུ་སྤྲོས་པ་ཀུན་ཞི་ཡང༌། །
སྣང་བ་རྟེན་འབྱུང་བསླུ་བ་མེད་པའི་ཕྱིར། །ཀུན་རྫོབ་དགེ་སྡིག་རྒྱུ་འབྲས་
ཆོས་རྣམས་ལ།།བླང་དོར་ཚུལ་བཞིན་ནུས་པར་བྱིན་གྱིས་རློབས། །
ཚ་གྲང་བཀྲེས་སྐོམ་སྐྱོ་འཇིགས་ལ་སོགས་པ། །ལུས་དང་སེམས་ཀྱི
སྡུག་བསྔལ་གང་བྱུང་ཀུན། །ལས་ངན་སྒྲིབ་སྦྱོང་རྟོགས་པའི་བོགས
འདོན་དུ། །རྐྱེན་ངན་ལམ་སློང་ནུས་པར་བྱིན་གྱིས་རློབས། །ཕུལ་
བྱུང་སྙིང་སྟོབས་མཆོག་གི་གོ་བགོས་ནས། །རྒྱལ་སྲས་སྤྱོད་པའི་ཁུར་
ཆེན་འཁྱེར་བ་ལ། །བྱེ་བ་ཕྲག་བརྒྱའི་བདུད་སྡེ་དགྲར་ལངས་ཀྱང༌། །
མི་ལྡོག་བརྩོན་འགྲུས་བརྟན་པར་བྱིན་གྱིས་རློབས། །འགྲོ་ཀུན་རང་
གི་ཕ་མར་མཐོང་ནས་ནི། །ཚད་མེད་བྱམས་དང་སྙིང་རྗེས་རྒྱུད་བསྐུལ་
ཏེ། །གཞན་གྱི་དོན་དུ་རྫོགས་པའི་བྱང་ཆུབ་མཆོག །ཐོབ་འདོད་
ལྷག་བསམ་སྐྱེ་བར་བྱིན་གྱིས་རློབས། །ཕྲག་དོག་འགྲན་སེམས་ང་
རྒྱལ་ཀུན་གྱི་རྒྱུ། །རང་ཉིད་གཅེས་འཛིན་འགོང་པོ་བཏུལ་ནས་ནི། །
བདག་གཞན་མཉམ་བརྗེའི་སེམས་མཆོག་ལེགས་གོམས་པས། །རང་
དོན་ཡིད་བྱེད་ཟད་པར་བྱིན་གྱིས་རློབས། །ལུས་སྲོག་ལོངས་སྤྱོད་གང་
207

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ལའང་མི་ཆགས་པར། །ཐམས་ཅད་སྒྲོལ་དང་བྱམས་པའི་སྟོབས་
བཞིན་དུ། །ཉམས་ཐག་མ་རྒན་འགྲོ་བའི་ཚོགས་རྣམས་ལ། །རྟག་
ཏུ་ཕན་བདེ་སྒྲུབ་པར་བྱིན་གྱིས་རློབས། །རྙེད་དཀའི་ལུས་རྟེན་བྱིན་
པའི་ཕ་མ་དང༌། །།བརྩེ་གདུང་བྱམས་པས་སྐྱོང་བའི་བཤེས་གཉེན་
སོགས། །འཇིགས་རུང་སྲིད་པའི་སྡུག་བསྔལ་ཐམས་ཅད་ལས། །
ར་དུ་བདག་གིས་སྐྱོབ་པར་བྱིན་གྱིས་རློབས། །ཕངས་པའི་སྲོག་ལ་
རྒོལ་བའི་དགྲ་བོ་ཡང༌། །བྱང་ཆུབ་སྒྲུབ་པའི་གྲོགས་སུ་མཐོང་ནས་ནི། །
དེ་ཡི་རྐྱེན་གྱིས་འཁྲུག་པར་མི་འགྱུར་བར། །དགེ་ཚོགས་ལྷག་པར་
འཕེལ་བར་བྱིན་གྱིས་རློབས། །རྨོངས་པས་བསླུས་པ་བྱིས་པའི་སྐྱེ་བོ་
ཡིས། །ཉོན་མོངས་དབང་གིས་ལོག་སྒྲུབ་བྱེད་ན་ཡང༌། །སྨྱོ་བའི་བུ་ལ་
བྱམས་པའི་མ་བཞིན་དུ། །སླར་ཡང་བརྩེ་བས་སྐྱོང་བར་བྱིན་གྱིས་
རློབས། །བདག་ལ་བརྟེན་ནས་གཞན་གྱིས་སེམས་རྒྱུད་ལ། །མི་
དགེའི་རྟོག་པ་ནམ་ཡང་མི་སྐྱེ་ཞིང༌། །མཐོང་ཐོས་ཙམ་གྱིས་འབྲེལ་པ་
ཚུན་ཆོད་ཀྱང༌། །བློ་ཁ་ཆོས་ལ་ཕྱོགས་པར་བྱིན་གྱིས་རློབས། །
་གནོད་པའི་བསམ་སྦྱོར་རབ་ཏུ་གོམས་པ་ཡི། །ཤིན་ཏུ་གདུག་ཅིང་
གཏུམ་པའི་འགྲོ་བ་ཡང༌། །བདག་ཉིད་མཐོང་ཐོས་དྲན་པའི་སྐད་ཅིག་
ལ། །བྱམས་པའི་སེམས་དང་ལྡན་པར་བྱིན་གྱིས་རློབས། །མདོར་
ན་གང་དུ་སུ་དང་འགྲོགས་ཀྱང་རུང༌། །ཆགས་སྡང་ཉོན་མོངས་ནམ་
ཡང་མི་འཕེལ་ཞིང༌། །འཕྲལ་དང་ཡུན་གྱི་ཕན་བདེའི་རྒྱུ་འགྱུར་བའི། །
རྣམ་དཀར་དགེ་བ་རྒྱས་པར་བྱིན་གྱིས་རློབས། །དགག་སྒྲུབ་གནང་
208

གསུང་ངག་ལམ་རིམ་གྱི་སྨོན་ལམ།
བའི་བཅས་མཚམས་མ་ནོར་བར། །འཕགས་པ་དགྱེས་པའི་ཚུལ་
ཁྲིམས་ལ་གནས་ཤིང༌། །རྨི་ལམ་ན་ཡང་ཉམས་པའི་དྲི་མ་ཡིས། །
ནམ་ཡང་གོས་པ་མེད་པར་བྱིན་གྱིས་རློབས། །ཕྱི་དང་ནང་གི་དབེན
པ་ལ་བརྟེན་ནས། །གཅིག་ཏུ་ཞི་བའི་ཡིད་ལ་མཉམ་བཞག་པས། །
གཡེང་བའི་རྐྱེན་གྱིས་བརྫི་བར་མི་ནས་པའི། །གཡོ་མེད་ཏིང་འཛིན་
བརྟན་པར་བྱིན་གྱིས་རློབས། །ཇི་སྙེད་ཤེས་བྱའི་གནས་ལ་མ་
རྨོངས་པའི། །མཚུངས་པ་མེད་པའི་བློ་གྲོས་ཐོབ་ནས་ནི། །ཟང་ཟིང་
མེད་པའི་ཆོས་ཀྱི་སྦྱིན་པ་ཡིས། །།བསྟན་ལ་བྱ་བ་བྱེད་པར་བྱིན་གྱིས་
རློབས།།མཐའ་བྲལ་ལྟ་བའི་ངང་ལས་མ་གཡོས་བཞིན། །རིས་མེད་
བརྩེ་བའི་གསལ་སྣང་མ་འགགས་པའི། །ཆོས་ཀྱི་སྙིང་པོ་དོན་དམ་བྱང་
ཆུབ་སེམས། །ཚུལ་བཞིན་རྒྱུད་ལ་འབྱོར་པར་བྱིན་གྱིས་རློབས། །
ཆགས་པ་བདུན་སྤང་ཁྱད་ཆོས་བཞི་ལྡན་པའི།། །རྒྱ་ཆེན་སྤྱོད་པའི་
ཉམས་ལེན་ཕར་ཕྱིན་དྲུག །ཆོས་སྤྱོད་གཅིག་ལའང་ཚང་བར་བསྒྲུབ་
ནུས་པའི། །བློ་ཡི་ནུས་པ་རྙེད་པར་བྱིན་གྱིས་རློབས། །སྤྱོད་པ་རྨད་
བྱུང་བསྡུ་བའི་དངོས་པོ་བཞིས། །སྔོན་གྱི་རྒྱལ་བ་རྣམས་ཀྱིས་མ་ཐུལ་
བའི། །ཤིན་ཏུ་གདུལ་དཀའ་སྙིགས་མའི་འགྲོ་བ་ལ། །ཆོས་ཀྱི་སྣང་བ་
བསྐྱེད་པར་བྱིན་གྱིས་རློབས། །ཚིག་དོན་མཐའ་དག་མི་བརྗེད་
གཟུངས་ཀྱི་སྒོ། །འཆད་རྩོད་རྩོམ་ལ་ཐོགས་མེད་སྤོབ་པའི་གཏེར། །
ངོ་མཚར་ཡོན་ཏན་འབྱུང་གནས་ཏིང་ངེ་འཛིན། །མ་ལུས་མངོན་དུ་འགྱུར་
བར་བྱིན་གྱིས་རློབས། །ཐབས་ཤེས་ཟུང་འཇུག་སྨོན་པའི་མཐུ་ཆེན་
209

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
གྱིས། །སྐད་ཅིག་རེར་ཡང་བསྐལ་པའི་ཚོགས་འདུམ་ཞིང༌། །ལྷན་
ཅིག་རྫོགས་སྨིན་སྦྱང་བ་མཐར་ཕྱིན་པའི། །ཀུན་བཟང་རྣམ་ཐར་སྐྱོང་
བར་བྱིན་གྱིས་རློབས། །སྣ་ཚོགས་རྒྱུ་ཡི་རྟེན་འབྲེལ་ལས་བྱུང་བའི། །
བཟང་ངན་ཉམས་ཀྱི་སྣང་བ་མ་ལུས་པ། །ཞེན་མེད་རྩིས་གདབ་
སྤངས་པའི་ལམ་འཁྱེར་གྱིས། །གང་ཡང་གྲོགས་སུ་འཆར་བར་བྱིན་
གྱིས་རློབས། །གསང་གསུམ་ཡོན་ཏན་གཏེར་གྱིས་རབ་གང་བའི། །རྒྱལ་
བའི་མཛད་པ་རྒྱ་མཚོ་ལྟ་བུ་ལ། །ཞུམ་མེད་སྤྲོ་བའི་ཡིད་ཀྱིས་ཞུགས་
ནས་ནི། །ཕྲིན་ལས་རོ་གཅིག་འགྱུར་བར་བྱིན་གྱིས་རློབས། །མཚན་
ཉིད་ཀུན་ལྡན་རྡོ་རྗེ་སློབ་དཔོན་མཆོག །རྩེ་གཅིག་དད་པས་ཚུལ་
བཞིན་ལེགས་བརྟེན་ནས། །མ་ནོར་བརྒྱུད་པའི་བཀའ་སྲོལ་ལས་
འོངས་པའི། །རྣམ་དག་དབང་གིས་སྨིན་པར་བྱིན་གྱིས་རློབས། །
དབང་ལས་སྐྱེས་པའི་ཉམས་མྱོང་ཡེ་ཤེས་མཆོག །མི་ཉམས་སྤེལ་བའི་
ཐབས་ཚུལ་བཞི་ལྡན་གྱིས། །མཉམ་བཞག་རྗེས་སྤྱོད་བཟའ་བསྲུང་མི་
འབྲལ་བའི། །དམ་ཚིག་སྲོག་བཞིན་སྲུང་བར་བྱིན་གྱིས་རློབས། །ཕྱི
ནང་དོན་གྱི་སྔགས་ཀྱི་ངོ་བོ་ཤེས། །སྤྲོ་བསྡུ་ལ་སོགས་མན་ངག་གནས་
ཀྱིས་ཟིན། །ངག་ཡིད་རླུང་གི་ལམ་ལ་བརྟེན་པ་ཡི། །བཟླས་བརྗོད་
མཐའ་རུ་ཕྱིན་པར་བྱིན་གྱིས་རློབས། །དངོས་གྲུབ་འགུག་པའི་ཡོ་བྱད་
དམ་རྫས་ཚང་། །སྦྱང་རྟོགས་སྦར་བའི་དམིགས་པ་རང་བྱན་ཚུད། །
འཁོ ཪ་གསུམ་ཡོངས་དག་གཏོར་མའི་རྣལ་འབྱོར་གྱིས། །མཁའ་འགྲོ་
དམ་ཅན་མཉེས་པར་བྱིན་གྱིས་རློབས། །སྡང་མིག་ཙམ་གྱིས་བདུད་
210

གསུང་ངག་ལམ་རིམ་གྱི་སྨོན་ལམ།
ཚོགས་མཐར་བྱེད་པའི། །མྱུར་མགྱོགས་ཕྲིན་ལས་དབང་ཕྱུག་སྲུང་
མའི་ཚོགས། །རྣལ་འབྱོར་བདག་གི་ལུས་དང་གྲིབ་མ་བཞིན། །མི་
འབྲལ་རྒྱུན་དུ་འགྲོགས་པར་བྱིན་གྱིས་རློབས། །ཏིང་འཛིན་སྔགས་
དང་རྫས་ཀྱི་ནུས་པ་ཡིས། །ཡེ་ཤེས་མེ་ལྷ་མཉེས་པའི་བརྟུལ་ཞུགས་ཀྱིས།།
གྲུབ་གཉིས་རིན་ཆེན་གཏེར་གྱི་སྒོ་ཕྱེས་ནས། །སྒྲུབ་འབྲས་མྱུར་དུ་
འབྱིན་པར་བྱིན་གྱིས་རློབས། །ཤིན་ཏུ་གསང་བར་འོས་པ་ཡི། །ཚིགས་བཅད་དྲུག་
པོ་འདི་རུ་འཇུག །དངོས་གྲུབ་རྩ་བ་བླ་མ་ལྷ་རུ་མཐོང༌། །བྱིན་རླབས་རྩ་
བ་མོས་གུས་ལམ་དུ་ལོངས། །ཆོས་ཀུན་རྩ་བ་སེམས་ཀྱི་དེ་ཉིད་རིག །
ལམ་གྱི་སྲོག་རྩ་ཟིན་པར་བྱིན་གྱིས་རློབས། །སྣོད་བཅུད་འཁོར་འདས་
སྣང་བ་མ་ལུས་པར། །ནང་གི་རྟེན་འབྲེལ་ཉིད་ལས་བྱུང་བའི་ཚུལ། །
རྟོགས་ནས་སྣ་ཚོགས་ཕྱི་ཡི་སྤྲོས་པ་ཡི། །སྒྲོ་འདོགས་ནང་ནས་ཆོད་པར་
བྱིན་གྱིས་རློབས། །བློ་ངན་རྟོག་གེས་སྒོ་སྐར་མ་ཡིན་པར། །ནང་གི་དེ
ཉིད་རྟོགས་པའི་ཉམས་མྱོང་གིས། །གཞི་ལམ་འབྲས་བུའི་རྒྱུད་དོན་འཆད་
ནུས་པའི། །སྦས་དོན་སྙིང་ལ་འཆར་བར་བྱིན་གྱིས་རློབས། །ཚིག་
ལ་བརྟེན་ནས་རྣམ་མང་ཆོས་ཚུལ་གྱི། །ཕ་མཐའ་ཚོལ་བའི་ངལ་བ་མ་
དགོས་པར། །བདེ་བླག་ཉིད་དུ་ཀུན་མཁྱེན་སྒྲུབ་པ་ཡི། །རྟེན་
འབྲེལ་ནང་དུ་འགྲིགས་པར་བྱིན་གྱིས་རློབས། །སྣ་ཚོགས་འགྲོ་བའི་
ཁམས་དབང་མོས་པ་བཞིན། །བགྲང་ཡས་ཆོས་ཚུལ་རྒྱ་མཚོ་
མཁས་ཤིང༌། །ཀུན་ཀྱང་རྒྱལ་བའི་ལམ་དུ་སྡུད་བཟོད་པའི། །བདེ་
གཤེགས་ཆོས་མཛོད་ལོན་པར་བྱིན་གྱིས་རློབས། །རྟེན་འབྲེལ་ལྔ་ལྡན་
211

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
གཞི་་ལམ་འབྲས་བུའི་ཆོས། །ཚད་མ་བཞི་ཡིས་གཏན་ལ་ལེགས་བསྟན་
ནས།།སྙན་བརྒྱུད་བཞི་ཡི་རྟེན་འབྲེལ་རང་རྒྱུད་ལ། །ཚུལ་བཞིན་མྱུར་
དུ་འགྲིགས་པར་བྱིན་གྱིས་རློབས། །བོགས་འབྱིན་གདམས་པའི་
བདུད་རྩི་རྐྱེན་དུ་འཚམས། །གེགས་སེལ་སྲུང་བའི་མན་ངག་དུས་དང་
འབྱོར། །འདུས་པ་གསུམ་གྱི་ལམ་འཕྲང་ཚུལ་བཞིན་བརྒལ། །
དྲོད་རྟགས་ཡོན་ཏན་སྐྱེ་བར་བྱིན་གྱིས་རློབས། །རླུང་སེམས་ཐིག་ལེའི་
ཁྲིད་ཚུལ་རྒྱུད་ལ་འབྱོར། །ལས་འཕྲོ་མོས་གུས་བརྩོན་པས་བྱང་
སེམས་བསྐུལ། །གསལ་སྟོང་ཟུང་འཇུག་ཉམས་ཀྱི་སྣང་བ་འབར། །
ལམ་མཆོག་མྱུར་དུ་བསྒྲོད་པར་བྱིན་གྱིས་རློབས། །སུམ་ཅུ་རྩ་བདུན་
བྱང་ཆུབ་ཕྱོགས་མཐུན་ཆོས། །ལུས་དང་སེམས་ཀྱི་སྟེང་དུ་བསྒྲོད་པའི་
ཚུལ། །རྟོགས་ནས་རྒྱུ་འབྲས་ཐེག་པའི་བརྗོད་བྱའི་གནད། །མི་འགལ་
གཅིག་ཏུ་མཐོང་བར་བྱིན་གྱིས་རློབས། །རྒྱུ་ལམ་དབང་གི་ཡེ་ཤེས་ཆུ་
བོའི་རྒྱུན། །མ་ནུབ་ཐུན་བཞིའི་འཇུག་ངོགས་ལ་བརྟེན་ནས། །
མཐར་ཐུག་རྣམ་མཁྱེན་ཡེ་ཤེས་རྒྱ་མཚོ་རུ། །གེགས་མེད་མྱུར་དུ་
སྙོགས་པར་བྱིན་གྱིས་རློབས། །རྒྱུད་གསུམ་ལྷན་སྐྱེས་དབྱེ་བ་མ་ལུས་
པ། །ལྷུན་གྲུབ་སེམས་ཀྱི་ཆོས་ཉིད་འདི་ཉིད་ལས། །ནམ་ཡང་
གཡོ་བ་མེད་པའི་ཚུལ་ཤེས་ནས། །མ་རིག་འཁྲུལ་པ་སངས་པར་བྱིན་
གྱིས་རློབས། །ཅིར་ཡང་སྣང་བ་རང་སེམས་གསལ་བའི་གདངས། །
གང་དུའང་མ་གྲུབ་སྒྱུ་མའི་ངང་ཚུལ་ཅན། །རྟེན་འབྱུང་སྣང་བ་སྤྲོས་
པས་མ་བསླད་པར། །བརྗོད་བྲལ་རང་ཞལ་མཇལ་བར་བྱིན་གྱིས་རློབས།།
212

གསུང་ངག་ལམ་རིམ་གྱི་སྨོན་ལམ།
ཀུན་ཉོན་རྒྱུ་འབྲས་མ་སྤངས་ལམ་དུ་འཁྱེར། །སྐུ་དང་ཡེ་ཤེས་མ་
བསྒྲུབས་ལྷུན་གྱིས་གྲུབ། །རེ་དོགས་དགག་སྒྲུབ་སྤྲོས་པ་དབྱིངས་སུ
ཞི། །འཁོར་འདས་དབྱེར་མེད་རྟོགས་པར་བྱིན་གྱིས་རློབས། །
སྐྱོན་ཉིད་ཡོན་ཏན་མཆོག་གི་རྒྱུར་མཐོང་ཞིང༌། །བར་ཆད་བདུད་ལས་
དངོས་གྲུབ་ལེན་ནུས་པའི། །ཅིར་སྣང་དགེ་བའི་ཤེས་སུ་འཆར་བ་ཡི། །
འཇིགས་མེད་གདེང་དྲོད་རྙེད་པར་བྱིན་གྱིས་རློབས། །རྣམ་མང་རྟོགས་
པའི་རྔ་རླབས་ཆེར་གཡོ་བས། །བདེ་ཆེན་སེམས་ཀྱི་གནས་ཆ་མི་བསྒྲིབས་
ཤིང༌། །ཀུན་རྟོག་ཉོན་མོངས་འཁྲུགས་པས་ཡེ་ཤེས་ཀྱི། །གསལ་
སྣང་མཆོག་ཏུ་འདྲེན་པར་བྱིན་གྱིས་རློབས། །འཁྲུལ་ངོར་སྣང་བའི་
སྲིད་པའི་སྡུག་བསྔལ་འདི། །འཁྲུལ་པར་ཤེས་ན་བདེ་ཆེན་ཡེ་ཤེས་ཏེ།།
སྣང་སྲིད་བདེ་བ་རོལ་པའི་ཏིང་འཛིན་གྱིས། །སྡུག་བསྔལ་དབྱིངས་སུ་
སངས་པར་བྱིན་གྱིས་རློབས། །བྱིངས་རྒོད་ཉོན་མོངས་དུག་ལྔའི་རྟོག་
པ་དང༌། །སྐྱོན་མེད་ཟུང་འཇུག་ཉམས་ཀྱི་ཏིང་འཛིན་གཉིས། །བཟང་
ངན་མེད་པར་ལམ་དུ་བསྲེལ་ནུས་པའི། །གདམས་པ་ཉམས་སུ་ལོན་པར་
བྱིན་གྱིས་རློབས། །སྤངས་ཐོབ་དབྱེར་མེད་རྒྱུ་འབྲས་ལྷུན་གྲུབ་ཏུ། །
ཡང་དག་ཤེས་ནས་གཉིས་འཛིན་རེ་དོགས་ཀྱི། །རྟོགས་པའི་དྲྭ་བ་
ནམ་ཡང་མི་སྤེལ་བར། །འབྲས་བུའི་མཆོག་འཛིན་ཞིག་པར་བྱིན་
གྱིས་རློབས། །གཞི་སྣང་སྐྱེ་གནས་འཆི་བ་བར་དོ་བཞི། །རིམ་དང་
གཅིག་ཆར་སྦྱོང་བའི་ལམ་འཁྱེར་གྱིས། །མྱུར་དུ་སྐུ་བཞིའི་ངོ་བོར་
དག་བྱེད་པའི། །བསྐྱེད་རིམ་ལམ་བཟང་གོམས་པར་བྱིན་གྱིས་རློབས།།
213

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
གདོས་བཅས་གཟུགས་ཀྱི་སྣང་བ་ལྷ་རུ་མཐོང་། །གྲགས་པ་སྒྲ་ཡི
གདངས་སྔགས་སུ་ཤེས། །དྲན་རྟོག་ཡིད་ཀྱི་འགྱུ་བ་ཆོས་སྐུར་དག །
རྡོ་རྗེ་གསུམ་མཆོག་འགྲུབ་པཪ་བྱིན་གྱིས་རློབས། །རང་སེམས་ལྷ་
བརྒྱའི་ངོ་བོ་རྡོ་རྗེ་སེམས། །ཀུན་ཁྱབ་རིགས་ཀྱི་བདག་པོར་མཐོང་
བའི་མོད།།།ཡི་དམ་རྒྱ་མཚོ་མཉེས་པའི་འཛུམ་ཞལ་མཆོག །དུས་
གཅིག་ཉིད་ལ་མཐོང་བར་བྱིན་གྱིས་རློབས། །ཟབ་མོའི་ལམ་གྱིས་
ལུས་ལ་གནད་དུ་བསྣུན། །བྱིན་རླབས་སྟོབས་ཀྱིས་རྟོགས་པ་སེམས
ལ་ཤར། །སྣང་སེམས་རོ་གཅིག་ཡེ་ཤེས་མངོན་དུ་གྱུར། །རྫོགས་
རིམ་ཕ་མཐར་སོན་པར་བྱིན་གྱིས་རློབས། །ད་ལྟའི་རང་གི་སྣང་བ་
འདི་ཉིད་ལས། །ལམ་དང་འབྲས་བུ་ལོགས་ནས་མི་ཚོལ་བར། །རྒྱུ་
འབྲས་རྒྱས་གདབ་མན་ངག་ལ་བརྟེན་ནས། །སྤྲོས་པའི་དྲྭ་བ་ཆོད་པར་
བྱིན་གྱིས་རློབས། །།མཚན་རྟོག་འཆལ་བའི་དྲི་མས་མ་གོས་པའི། །བདེ་
ཆེན་ཡེ་ཤེས་སྡོམ་པའི་ངོ་བོ་རུ། །སྨིན་གྲོལ་ལམ་གྱི་ཟབ་གནས་ཀུན་དྲིལ་
ནས། །དུས་གཅིག་ཉམས་སུ་ལོན་པར་བྱིན་གྱིས་རློབས། །འཁོར་
འདས་བསྲེ་བའི་གསང་གནད་ལ་བརྟེན་ནས།།།རྗེས་སྤྱོད་ལམ་གྱི་ཡན་
ལག་གཅིག་ལ་ཡང༌། །གཞི་ལམ་འབྲས་གསུམ་ཚང་བའི་ལམ་ཁྱེར་
གྱིས། །གྲུབ་གཉིས་མགྲོན་དུ་ཁུག་པར་བྱིན་གྱིས་རློབས། །ཚོགས་
དྲུག་ཡུལ་གྱི་སྣང་བ་མ་ལུས་པ། །ཟག་མེད་བདེ་བའི་ཉེར་རྒྱུ་མཐོང་
ནས་ནི། །གང་ཤར་བདེ་སྟོང་རོལ་པའི་རྣལ་འབྱོར་གྱིས། །འདོད་ཡོན་
རྒྱན་དུ་འཆར་བར་བྱིན་གྱིས་རློབས། །གཙང་སྨེ་གཉིས་རྟོག་འཇོམས་པའི་
214

གསུང་ངག་ལམ་རིམ་གྱི་སྨོན་ལམ།
དམ་རྫས་ལ། །མཉམ་ཉིད་བརྟུལ་ཞུགས་སྤྱོད་པའི་རོལ་པ་ཡིས། །
མཁའ་འགྲོ་མཉེས་པའི་ཐབས་ཀྱི་དགའ་སྟོན་གྱིས། །བདེ་སྟོང་ཡེ་ཤེས་
འབར་བར་བྱིན་གྱིས་རློབས། །རྨི་ལམ་ཉིང་འཁྲུལ་སྣང་བ་རང་ངོ་ཟིན། །
སྤྲུལ་བསྒྱུར་བརྟན་པ་ཐོབ་པའི་རྫུ་འཕྲུལ་གྱིས། །རྒྱལ་བ་ཀུན་ལས་དམ་
ཆོས་ཉན་པ་དང༌། །ཉམས་རྟོགས་བོགས་འདོན་བྱེད་པར་བྱིན་གྱིས་
རློབས། །ཉིན་སྣང་འཁྲུལ་པ་སྒྱུ་མའི་རོལ་པ་ཤེས། །མཚན་སྣང་
མ་རིག་འོད་གསལ་དབྱིངས་སུ་དེངས། །ཉིན་མཚན་བར་མེད་སྒྲིབ་
བྲལ་ཡེ་ཤེས་ཀྱི། །སྣང་བ་འགགས་པ་མེད་པར་བྱིན་གྱིས་རློབས།
མདོར་ན་འཁྲུལ་སྣང་བློ་ཡི་རི་མོ་ཀུན། །སྤྲོས་བྲལ་འོད་གསལ་དོན
དམ་ཆོས་ཀྱི་སྐུ། །མངོན་སུམ་མཚོན་བྱེད་དཔེ་ཡི་ཡེ་ཤེས་སུ། །
རྩོལ་མེད་ངང་གིས་འཆར་བར་བྱིན་གྱིས་རློབས། །མཐར་འཛིན་རྟོག་པའི་
རྡུལ་གྱིས་མ་བསླད་ཅིང་། གཟུང་འཛིན་སྣང་བའི་སྤྲིན་གྱིས་མ་
བསྒྲིབས་པར། །ལྷན་སྐྱེས་བདེ་ཆེན་རིག་སྟོང་གཉུག་མའི་གཤིས། །
རང་བྱུང་ཡེ་ཤེས་རྟོགས་པར་བྱིན་གྱིས་རློབས། །སྲོག་རྩོལ་རླུང་གི་རྒྱུ་བ་
དབང་དུ་འདུས།།གཉེན་ལྕུག་བཞི་ཡི་ཡོན་ཏན་ལུས་ལ་ཤར། །སྐྱེ་མཆེད་
དྲུག་ཏུ་དྭངས་མའི་ནུས་པ་འཕེལ། །ཏིང་འཛིན་མཐུ་ཆེན་རྙེད་པར་བྱིན་
གྱིས་རློབས།།།ཐ་དད་གདུལ་བྱའི་ཁམས་དབང་བསམ་པ་བཞིན། །ངོ་
མཚར་རྫུ་འཕྲུལ་བཀོད་པའི་ལས་ལ་དབང༌། །ཞི་སོགས་དངོས་གྲུབ་
བདུད་རྩིའི་དགའ་སྟོན་གྱིས། །འགྲོ་བའི་ཕན་བདེ་སྤེལ་བར་བྱིན་གྱིས་
རློབས། །ཕྱི་ནང་རྟེན་འབྲེལ་མཐུན་པའི་སྤྱོད་མཆོག་གིས། །སོ་གཉིས་
215

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཡུལ་གྱི་མཁའ་འགྲོ་དབང་དུ་བསྡུས། །སུམ་ཕྲག་བཅུ་གཉིས་རྟགས་
ཀྱི་ཡོན་ཏན་རྣམས། །མ་ལུས་མངོན་དུ་འགྱུར་བར་བྱིན་གྱིས་རློབས། །
འགྲོས་བཞི་དབྱིངས་སུ་བསྡུ་བའི་རྒྱལ་ཐབས་ཀྱིས། །གཟུང་འཛིན་
འཁྲུལ་པའི་གཡུལ་ངོ་རབ་བཅོམ་ནས། །ཆེ་བ་གསུམ་ལྡན་ཆོས་སྐུའི་རྒྱལ་
སྲིད་ལ། །དབང་བསྐུར་ཚེ་འདིར་ཐོབ་པར་བྱིན་གྱིས་རློབས། །
རྟེན་འབྲེལ་མཐར་ཐུག་སྐུ་ལྔའི་པད་ཚལ་དུ། །དབང་ཕྱུག་བརྒྱད་ཀྱི་བུང་
བའི་ཚོགས་འདུ་ཞིང༌། །ལྷུན་གྲུབ་ཕྲིན་ལས་སྦྲང་རྩིའི་རོ་བཅུད་ཀྱིས། །
སྐལ་ལྡན་གདུལ་བྱ་ཚིམ་པར་བྱིན་གྱིས་རློབས། །ཐོག་མར་ལྟ་སྒོམ་སྤྱོད་
ལ་རིམ་གྱིས་ཞུགས། །བར་དུ་གསུམ་པོ་གནད་ཐོག་གཅིག་ཏུ་དྲིལ། །
ཐ་མར་བསམ་བརྗོད་བྲལ་བའི་ཡེ་ཤེས་སུ། །ཐམས་ཅད་རོ་མཉམ་རྟོགས་
པར་བྱིན་གྱིས་རློབས། །བགྲང་ཡས་མདོ་རྒྱུད་ཀུན་གྱི་སྙིང་པོའི་དོན།།
རིག་འཛིན་མཁའ་འགྲོ་བྱེ་བའི་ཐུགས་ཀྱི་བཅུད། །ལམ་དུས་ཐུན་བཞིའི་
ཉམས་ལེན་ལ་བརྟེན་ནས། །ཉམས་རྟོགས་ཡོན་ཏན་འཕེལ་བར་བྱིན་
གྱིས་རློབས། །ཐ་མལ་སྣང་ཞེན་སྐྱབས་ཀྱི་ངོ་བོར་དག །བསམ་
ངན་སྦྱོར་རྩུབ་བྱང་ཆུབ་ལམ་དུ་བསྒྱུར། །སྡིག་ལྟུང་ཡེ་ཤེས་བདུད
རྩིར་བྱིན་བརླབས་ནས། །རང་རྒྱུད་ཤིན་ཏུ་དག་པར་བྱིན་གྱིས་རློབས།།
འཁྲུལ་སྣང་ལས་ཉོན་རྣམ་དག་ཚོགས་སུ་བསྒྱུར། །བདུད་རིགས་བར
ཆད་སྲུང་བའི་འཁོར་ལོ་ཤར། །ཐ་མལ་སྣོད་བཅུད་རྟེན་དང་བརྟེན་པ་
ཡི། །ལྷག་པའི་ལྷ་རུ་འཆར་བར་བྱིན་གྱིས་རློབས།།ལུས་ལ་སྐུ་བཞི་ལྷུན་
གྱིས་གྲུབ་པར་རྟོགས། །སེམས་ལས་ལོགས་ན་ཡེ་ཤེས་མེད་པར་རིག།
216

གསུང་ངག་ལམ་རིམ་གྱི་སྨོན་ལམ།
སྐུ་དང་ཡེ་ཤེས་འདུ་འབྲལ་མེད་པར་མཐོང༌། །ཟུང་འཇུག་ཏིང་འཛིན་
སྐྱེ་བར་བྱིན་གྱིས་རློབས། །ཕུང་པོ་སངས་རྒྱས་ཉོན་མོངས་ཡེ་ཤེས་དང༌།།
སྒོ་གསུམ་རྡོ་རྗེ་གསུམ་གྱི་ངོ་བོ་རུ། །ཤེས་ནས་གོམས་པའི་རྒྱུ་འབྲས་ལྷུན་
གྲུབ་ཀྱི། །སངས་རྒྱས་རང་ལས་རྙེད་པར་བྱིན་གྱིས་རློབས། །རྩ་
ཡིག་རླུང་སེམས་རྒྱལ་བའི་དཀྱིལ་འཁོར་རྣམས། །སྨིན་གྲོལ་ཐབས་ཀྱི
མཆོད་པས་མཉེས་བྱས་ནས། །རང་བྱུང་གཉིས་མེད་ཡེ་ཤེས་དོན་གྱི་ལྷའི།།
རིམ་རང་ཞལ་མྱུར་དུ་མཇལ་བར་བྱིན་གྱིས་རློབས། །དབང་དང་
གཉིས་ལས་བྱུང་ཡེ་ཤེས་ཀྱིས། །རྗེས་ཐོབ་སྣང་བའི་ཆོས་ལ་རྒྱས་འདེབས་
ཤིང་། །ཆུ་བོའི་རྒྱུན་གྱི་རྣལ་འབྱོར་ལ་བརྟེན་ནས།།།མཚན་རྟོག་།
འཁྲུལ་འཁོར་འཇིག་པར་བྱིན་གྱིས་རློབས། །སྣང་སྲིད་དག་པ་ལྷ་ཡི་
འཁོར་ལོར་རྫོགས།།རྩ་ཐིག་རླུང་གི་དྭངས་མ་ཆོས་སྐུར་སྨིན། །འཁོར་
འདས་ཡེ་ཤེས་གཅིག་གི་ངོ་བོར་ཟླུམ། །མཆོག་གི་དངོས་གྲུབ་ཐོབ་
པར་བྱིན་གྱིས་རློབས། །སྐུ་དྲིན་མཚུངས་མེད་ཡོན་ཏན་རྒྱ་མཚོའི་
གཏེར། །དཀོན་མཆོག་ཀུན་འདུས་རྩ་བའི་བླ་མ་ལ། །སྙིང་ནས་ཡིད་
ཆེས་བཅོས་མ་མ་ཡིན་པའི། །མོས་གུས་རྒྱུད་ལ་སྐྱེ་བར་བྱིན་གྱིས་རློབས།།
སྒོ་གསུམ་ལོངས་སྤྱོད་དགེ་ཚོགས་རྒྱུར་བྱས་པའི། །ཕྱི་ནང་གསང་བ་
དེ་ཉིད་བཅས་པ་ཡི། །ཀུན་བཟང་རྣམ་འཕྲུལ་ལྟ་བུའི་མཆོད་སྤྲིན་གྱིས།།
དཔལ་ལྡན་བླ་མ་མཆོད་པར་བྱིན་གྱིས་རློབས། །སྐྱབས་གནས་ཀུན་
འདུས་ཕྱི་ཡི་བླ་མ་མཆོག །ཉིན་མོ་སྤྱི་བོར་མཚན་མོ་སྙིང་དབུས་སུ། །
རྟག་ཏུ་བསྒོམས་ཤིང་གསོལ་བ་བཏབ་པའི་མཐུས། །འབྲལ་མེད་
217

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
རྗེས་སུ་འཛིན་པར་བྱིན་གྱིས་རློབས། །ཤིན་ཏུ་གསང་བ་ནང་གི་རྟེན་
འབྲེལ་ལས། །སྐུ་བཞིའི་བླ་མ་འབྱུང་བའི་ཚུལ་ཤེས་ནས། །ནང་གི་བླ་མ་
མཉེས་པའི་ཐབས་མཁས་ཀྱིས། །བྱིན་རླབས་སེམས་ལ་འཆར་བར་
བྱིན་གྱིས་རློབས། །རང་བཞིན་འོད་གསལ་སེམས་ཀྱི་གནས་ལུགས་
མཆོག །དོན་གྱི་བླ་མའི་རང་ཞལ་མཇལ་བའི་མོད། །གཉིས་སྣང་
མཚན་མའི་འཁྲུལ་འཁོར་ཞིག་ནས་ནི། །འཁོར་བའི་རྫུན་རིས་དག་
པར་བྱིན་གྱིས་རློབས། །སྐྱབས་གནས་ཐམས་ཅད་བླ་མའི་ངོ་བོར་
མཐོང༌།། །དགེ་སྦྱོར་ཐམས་ཅད་བླ་མའི་ལམ་དུ་ཤར། །འཁོར་
འདས་ཐམས་ཅད་བླ་མའི་རོལ་པར་ཤེས། །སྣང་སྲིད་བླ་མར་འཆར་བར་
བྱིན་གྱིས་རློབས། །སྐུ་བཞིའི་དབང་ཕྱུག་དཔལ་མགོན་བླ་མ་ལས། །
བྱིན་རླབས་དབང་བཞིའི་དངོས་གྲུབ་ལེགས་ཐོབ་ནས། །ད་ལྟའི་
འདུག་ས་སྟན་ཐོག་འདི་ཉིད་དུ། །དགོངས་པ་དབྱེར་མེད་འགྱུར་བར་བྱིན་
གྱིས་རློབས། །རྒྱུ་རིགས་ཐབས་ཀྱི་རིམ་པས་ལེགས་སྦྱངས་ནས། །
འབད་པས་འབྲས་བུ་སྒྲུབ་ལ་མི་ལྟོས་པར། །བླ་མའི་བྱིན་རླབས་
ཞུགས་པའི་སྐད་ཅིག་ལ། །རྟོགས་གྲོལ་དུས་མཉམ་འགྱུར་བར་
གྱིས་རློབས། །དབང་བཞིའི་ཆུ་བོ་དུས་གཅིག་ཉིད་ལ་ཐོབ། །ལམ་
བཞིའི་ངོ་བོ་རིག་ཐོག་གཅིག་ཏུ་རྫོགས། །སྐུ་བཞི་གཉིས་མེད་རང་རིག་
བདེ་བ་ཆེའི། །ཡེ་ཤེས་གཅིག་ཏུ་མཐོང་བར་བྱིན་གྱིས་རློབས། །དྲི་
མེད་སེམས་ཀྱི་ཆོས་ཉིད་བྱང་ཆུབ་སེམས། །བློ་དང་ཚིག་གིས་མ་བཅོས་
གདོད་མའི་གཤིས། །སྟོང་གསལ་ཕྱོགས་རིས་བྲལ་བའི་བླ་མ་ལས། །
218

གསུང་ངག་ལམ་རིམ་གྱི་སྨོན་ལམ།
ནམ་ཡང་གཡོ་བ་མེད་པར་བྱིན་གྱིས་རློབས། །སེམས་ཅན་སངས་
རྒྱས་དགོངས་པ་གཅིག་ཏུ་མཐོང༌།ལམ་དང་འབྲས་བུའི་ཐ་སྙད་
དབྱིངས་སུ་ནུབ། །གཉིས་ཆོས་ཐམས་ཅད་གཉིས་མེད་ཀློང་དུ་དག །
ཀུན་ཀྱང་ཚུལ་གཅིག་རྟོགས་པར་བྱིན་གྱིས་རློབས། །ལྷུན་གྲུབ་གནས་
འགྱུར་འགལ་མེད་དོན་རྟོགས་ནས། །གཞི་འབྲས་དབྱེར་མེད་སྐྱོན་
ཡོན་རོ་མཉམ་པའི། །ཟུང་འཇུག་བླ་མ་རྡོ་རྗེ་འཛིན་པའི་ས། །
ལུས་རྟེན་འདི་ལ་ཐོབ་པར་བྱིན་གྱིས་རློབས། བདེ་ཆེན་དབྱིངས་ལས་
གཡོ་བ་མེད་བཞིན་དུ། །སྣ་ཚོགས་གཟུགས་སྐུའི་རོལ་པ་བསམ་ཡས་
ཀྱིས། །མཁའ་མཉམ་འཁོར་བ་མ་སྟོང་དེ་སྲིད་དུ། །བླ་མའི་ཕྲིན་
ལས་སྐྱོང་བར་བྱིན་གྱིས་རློབས། །མདོར་ན་དུས་དང་གནས་སྐབས་
ཐམས་ཅད་དུ། །སྐྱིད་སྡུག་ལེགས༌ཉེས༌སྣང༌བ༌ཅི༌ཤར༌ཡང༌།
དཔལ་མགོན་བླ་མ་དྲན་པའི་མོས་གུས་དང༌། །ནམ་ཡང་འབྲལ་བར་
མེད་པར་བྱིན་གྱིས་རློབས། །གཡོ་མེད་དོན་ཡོད་རྣམ་བཞིའི་སྤྱོད་པ་
ཡིས། །འཁོར་ལོའི་མགོན་པོ་ལེགས་པར་མཉེས་བྱས་ནས། །མྱུར་དུ་
དྲིན་ཆེན་རྩ་བའི་བླ་མ་དང༌། །ཐུགས་ཡིད་གཅིག་ཏུ་འདྲེས་པར་བྱིན་
གྱིས་རློབས། །སྐུ་བཞིའི་ས་བོན་སྨིན་གྲོལ་ཐབས་ཀྱིས་སྦྱངས། །
ལྟ་བའི་ཉམས་མྱོང་གྲུབ་མཐའི་ངོ་བོར་ཤར། །ཉེ་རྒྱུ་ལ་བརྟེན་འབྲས་
བུའི་དབུགས་དབྱུང་ཐོབ། །རྡོ་རྗེ་འཆང་དབང་འགྲུབ་པར་བྱིན་གྱིས་
རློབས། །ནམ་ཞིག་ཚེ་འདིའི་སྣང་བ་ནུབ་པ་ན། ། ལུས་དང་སེམས་
ལ་སྡུག་བསྔལ་མི་འབྱུང་ཞིང༌། །ཟབ་ལམ་རྟོགས་པའི་གདེང་དྲོད་དང་
219

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ལྡན་པས། །མི་འཇིགས་རབ་དགའ་རྒྱས་པར་བྱིན་གྱིས་རློབས། །
དེ་ཚེ་དྲིན་ཆེན་བླ་མ་རྡོ་རྗེ་འཆང༌། །རིག་འཛིན་མཁའ་འགྲོའི་འཁོར་
ཚོགས་དང་བཅས་པས། །ཡིད་འཕྲོག་མཆོད་པའི་སྤྲིན་གྱིས་མདུན་
བསུས་ཏེ། །དག་པའི་ཞིང་དུ་ཁྲིད་པར་བྱིན་གྱིས་རློབས། །དེར་ནི་ཚེ་ལ་
དབང་བའི་རིག་པ་འཛིན། །མཁའ་ལ་སྤྱོད་པའི་འོད་ལུས་གྲུབ་ནས་ནི།།
རྟེན་དེས་ས་ལམ་ལྷག་མ་ཀུན་བསྒྲོད་དེ། །ཁ་སྦྱོར་བདུན་ལྡན་འགྲུབ་
པར་བྱིན་གྱིས་རློབས། །ཡོན་ཏན་རྒྱ་མཚོ་བདག་གིས་ཐོབ་ནས་ནི། །
འཁོར་བའི་རྒྱ་མཚོར་འཁྱམས་པའི་འགྲོ་ཁམས་ལ། །དངོས་གྲུབ་རྒྱ་
མཚོའི་གཏེར་གྱི་སྒོ་ཕྱེས་ནས། །སྡུག་བསྔལ་རྒྱ་མཚོ་སྐེམས་པར་བྱིན་
གྱིས་རློབས། །མ་འོངས་སླད་མའི་སྐྱེ་བ་ཐམས་ཅད་དུ། །རིགས་
བཟང་བློ་གསལ་ཉོན་མོངས་ཆུང་བ་དང༌།། །མཆོག་ལ་གུས་ཤིང་
དམན་ལ་ཤིན་ཏུ་བྱམས། །རྟག་ཏུ་ཚེ་རབས་དྲན་པར་བྱིན་གྱིས་
རློབས། །དེར་ཡང་བླ་མ་དམ་པ་མཉེས༌བྱེད༌ཅིང༌། །བསྟན་ལ་རབ་
བྱུང་ཚུལ་ཁྲིམས་རྣམ་པར་དག །ལུང་དང་རྟོགས་པའི་ཆོས་ཀྱི་མཛོད
བཟུང་ནས། །འགྲོ་བའི་མགོན་སྐབས་བྱེད་པར་བྱིན་གྱིས་རློབས། །
དེང་ནས་བྱང་ཆུབ་སྙིང་པོ་མ་ཐོབ་བར། །བླ་མ་མཆོག་དང་ནམ་ཡང་
མི་འབྲལ་ཞིང༌། །སྲས་བཅས་རྒྱལ་བའི་ཕྲིན་ལས་སྐྱོང་བ་ལ། །འགལ་
རྐྱེན་བར་ཆད་མེད་པར་བྱིན་གྱིས་རློབས། །གཡོ་མེད་སྙིང་ནས་གསོལ་བ་
བཏབ་པའི་དོན། །བསླུ་མེད་རྟེན་འབྲེལ་ཟབ་མོའི་བདེན་པ་དང༌།
མཚུངས་མེད་དྲིན་ཆེན་བླ་མའི་ཐུགས་རྗེ་ཡིས། །གེགས་མེད་མྱུར་དུ་
220

གསུང་ངག་ལམ་རིམ་གྱི་སྨོན་ལམ།
འགྲུབ་པར་བྱིན་གྱིས་རློབས།། །། སླར་སྨྲས་པ། རྡོ་རྗེ་འཆང་དབང་ཐུགས་
ཀྱི་གསང་བའི་མཛོད། །ཤེས་རབ་བདག་མེད་མཁའ་འགྲོའི་ཞལ་གྱི་ཆབ། །རྣལ་འབྱོར་དབང་ཕྱུག་
མཆོག་གི་བཞེད་པའི་གཞུང་། །འཕགས་བོད་གྲུབ་པའི་དབང་ཕྱུག་མཆོག་རྣམས་ཀྱི། །སྙན་ནས་སྙན་
དུ་བརྒྱུད་པའི་ཟབ་པའི་ཆོས། །ཡོངས་རྫོགས་བསྟན་པའི་ཉམས་ལེན་ཀུན་ཚང་བ། །རྒྱུད་དང་གྲུབ་
པའི་མན་ངག་ལས་འོངས་པའི། །དཔལ་ལྡན་དགེས་པ་རྡོ་རྗེའི་ལམ་གྱི་སྲོལ། །རྒྱལ་བ་གཉིས་པ་
དཔལ་ལྡན་ས་སྐྱ་པའི། །དྲི་མེད་རིང་ལུགས་ཟབ་མོའི་ཆོས་འདི་ལ། །ལམ་གྱི་ཁྲིད་ཚུལ་མང་དུ་བཞུགས་
པ་ལས། །ཟབ་འབྲིང་ཐ་གསུམ་ལམ་གྱི་རིམ་པ་ཡི། །ཉམས་ལེན་སྙིང་པོ་ཕལ་ཆེར་བསྡུས་ནས་ནི། །
ཚུལ་བཞིན་རང་གི་རྒྱུད་ལ་འབྱོར་བའི་ཕྱིར། །རྗེ་བཙུན་བླ་མའི་ཐུགས་རྗེ་བསྐུལ་བའི་ངག །དངོས་གྲུབ་
ཉིན་བྱེད་འདྲེན་པའི་ཤིང་རྟ་འདི། །ཤཱཀྱའི་དགེ་སློང་ཀུན་དགའ་རྒྱལ་མཚན་གྱིས། །མི་མེད་ལུང་སྟོང་
ཉུལ་བའི་དུས་ཀྱི་ཚེ། །བླུན་པོ་རང་གི་སྡུག་བསྔལ་མ་བཟོད་ནས། །རྗེ་བཙུན་བླ་མར་གསོལ་བ་འདེབས་
ཕྱིར་བྲིས། །སྐྱེས་དང་སྦྱངས་པའི་བློ་གྲོས་ཤིན་ཏུ་དམན། །ཟབ་མོའི་ལམ་ལ་འདྲིས་གོམས་མ་བགྱིས༌ཤིང༌།
།ལས་ངན་ཁུར་གྱིས་ནོན་པའི་བྱིས་པ་བདག །ཟབ་དོན་འཆད་ལ་དབང་བ་མ་ཡིན་པས། །བདག་
འཁྲུལ༌པའི༌དྲི་མས་སྦགས༌པ༌དང༌། །སྦས་དོན་གསལ་བར་བཤད་པ་ལ་སོགས་པ། །གལ་ཏེ་འདི་ལ་
ནོངས་པའི་ཚོགས་མཆིས་ན། །རྗེ་བཙུན་མཁའ་འགྲོའི་ཚོགས་ལ་བཟོད་པར་གསོལ། །ཟབ་མོའི་
ལམ་འདིའི་ཉམས་རྟོགས་མཐར་ཕྱིན་པའི། །བརྒྱུད་འཛིན་དམ་པ་གོང་མས་མཛད་པ་ཡི། །ཁྲིད་གཞུང་
རྣམས་སུ་གསལ་བ་མ་གསུང་པ། །འགའ་ཞིག་འདི་ན་ཡོད་མོད་རང་བཟོ་མིན། །དང་པོའི་ལས་ཅན་རིམ་
གྱིས་བཀྲི་ཚུལ་དང༌། །གདམས་པ་ཡོངས་རྫོགས་ཐོབ་པའི་རྣལ་འབྱོར་པས། །སྟན་ཐོག་གཅིག་ཏུ་ཉམས་
སུ་ལེན་ཚུལ་གྱི། །རྣམ་དབྱེ་ལེགས་པར་ཁོང་དུ་ཆུད་པ་དང༌། །དབང་བཞིའི་ལམ་གྱིས་སོ་སོར་བཀྲི་བ་
དང༌། །ལམ་བཞིའི་རྣལ་འབྱོར་རིམ་བཞིན་བསྒོམས་པ་དང༌། །གཅིག་ཏུ་དྲིལ་ནས་ཉམས་སུ་ལེན་པ་
སོགས། །ལམ་གྱི་འཇུག་ལྡོག་ཚུལ་ལ་མ་རྨོངས་ཤིང་། །འཁོར་འདས་ཐུན་མོང་ཆོས་བདུན་སོ་སོ་དང་
221

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
། །གཅིག་ཏུ་བསྲེས་ནས་ཉམས་སུ་ལེན་ཚུལ་ལ། །རྨོངས་པ་མེད་པའི་བློ་གྲོས་ཐོབ་པ་ན། །ཟབ་མོའི་དོན་
ལ་ཡིད་ཆེས་སྐྱེ་བར་འགྱུར། །དུས་གསུམ་རྒྱལ་བ་ཀུན་གྱི་ཡེ་ཤེས་སྐུ། །འཇམ་དབྱངས་རྣམ་འཕྲུལ་
རྗེ་བཙུན་ས་སྐྱ་པ། །བརྩེ་ཆེན་ཡབ་སྲས་བརྒྱུད་པར་བཅས་པ་ལ། །སྒོ་གསུམ་གུས་པས་སླར་ཡང་ཕྱག་
བགྱིའོ། །ལེགས་གསུང་མདོ་རྒྱུད་ཀུན་གྱི་སྙིང་པོའི་བཅུད། །ཡེ་ཤེས་མཁའ་འགྲོའི་ཞལ་འོངས་
བདུད་རྩིའི་རྒྱུན། །ཚིག་ཙམ་ཐོས་ནའང་འཆི་མེད་མཆོག་སྦྱིན་པའི། །དེ་ཡི་གསུང་རབ་ལ་ཡང་གུས་ཕྱག་
འཚལ། །རྒྱལ་དང་རྒྱལ་བའི་སྲས་པོ་ཐམས་ཅད་ཀྱི། །ཆོས་ཚུལ་རྒྱ་མཚོའི་སྙིང་པོ་ཡོངས་བསྡུས་ནས།
།ཕྱི་རབས་གདུལ་བྱའི་སྐལ་པར་བཞག་པ་ཡི། །གོང་མའི་གསུང་རབ་སྟོན་པའི་རྒྱལ་ཚབ་ཡིན། །མཁའ་
འགྲོའི་གསང་མཛོད་བདུད་རྩིའི་ཆུ་གཏེར་ལས། །སྔོན་བྱོན་གྲུབ་པའི་དེད་དཔོན་གྱིས་བླངས་པའི།
།འདོད་འབྱུང་གཞུང་བཟང་ཡིད་བཞིན་ནོར་བུ་འདི། །ས་སྐྱའི་རྗེས་འཇུག་ཡོངས་ཀྱི་སྤྱི་ནོར་ལགས
།སྲིད་དང་ཞི་བའི་ཕོངས་པ་ཀུན་སེལ་བའི། །གསང་ཆེན་གདམས་པའི་གཏེར་འདི་རྙེད་ནས་ནི། །སྤྱོད་
དང་གཞན་ལ་སྦྱིན་པར་མི་བྱེད་པ། །ད་དུང་སློང་མོ་རྒྱུ་ན་སྨྱོའམ་ཅི། །རྟོག་གེའི་བློ་ཡིས་འོལ་ཚོད་མ་ཡིན་
པར། །འཁོར་འདས་གཉིས་ཀྱིས་བསྡུས་པའི་ཆོས་རྣམས་ཀུན། །ཚད་མ་བཞི་ཡིས་གཏན་ལ་
འབེབས་ནུས་པའི། །གཞུང་བཟང་འདི་འདྲ་འཇིག་རྟེན་དག་ན་དཀོན། །སྡེ་སྣོད་གསུམ་གྱི་ཟབ་དོན་འདི་
ན་བཞུགས། །རྒྱུད་སྡེ་བཞི་ཡི་ཉམས་ལེན་འདི་ལ་ཚང༌། །མན་ངག་ཀུན་གྱི་གཏེར་ཁ་འདི་ན་ཡོད།
།གཞུང་བཟང་འདི་ནི་རྒྱལ་བའི་ཆོས་མཛོད་ཡིན། །ཡོན་ཏན་བསྐྱེད་པའི་ཐབས་ཀྱི་རྣམ་གྲངས་མང༌། །སྤྲོས་
པ་གཅོད་པའི་ཤེས་རབ་རལ་གྲི་རྣོ། །ཟུང་འཇུག་ཉམས་སུ་ལེན་པའི་རིམ་པ་ཟབ། །རྒྱལ་བ་དགྱེས་པའི་
ལམ་བཟང་འདི་འདྲ་མེད། །རྟག་ལྟས་མ་གོས་བདེན་མེད་སྒྱུ་མར་སྟོན། །ཆད་ལྟ་མ་ཡིན་རྟེན་འབྲེལ་ལམ་དུ་
བྱེད། །རྟོག་གེས་མ་བསླད་མཁའ་འགྲོའི་ཐུགས་བཅུད་འདི། །འདོར་བར་བྱེད་ན་སེམས་ཡོད་ཇི་ལྟར་
ཡིན། །ལྟ་བ་ཡངས་པས་གང་ལའང་ཞེན་པ་གཅོད། །སྤྱོད་པ་ཞིབ་པས་བླང་དོར་ཚུལ་བཞིན་སྟོན།
།ཐབས་ལ་མཁས་པས་ལྟ་སྤྱོད་ཟུང་དུ་འཇུག །ལམ་བཟང་འདི་ཤེས་སངས་རྒྱས་མི་རིང་ཉེ། །ཐུན་
222

གསུང་ངག་ལམ་རིམ་གྱི་སྨོན་ལམ།
ཚགས་མ་ཡིན་མདོ་རྒྱུད་ཀུན་གྱི་བཅུད། །རང་བཟོས་མ་བསླད་འཁྲུལ་མེད་བརྒྱུད་པའི་སྲོལ། །བྱིན་
རླབས་མ་ཉམས་སྙན་བརྒྱུད་བཞི་ལྡན་པའི། །ལམ་འདི་མཁས་གྲུབ་བྱེ་བའི་གཤེགས་ཤུལ་ཡིན། །
སྨིན་བྱེད་དབང་གི་ཆོ་ག་མ་འཁྲུགས་ཤིང༌། །གྲོལ་བྱེད་ལམ་གྱི་རིམ་པ་ཟབ་ཅིང་རྒྱས། །བོགས་འབྱིན་
ལམ་གྱི་ཡན་ལག་ཀུན་ཚང་བའི། །ཆོས་འདི་རིག་འཛིན་ཡོངས་ཀྱི་ཐུགས་དམ་ཡིན། །རང་གི་ཉམས་ལེན་
ཕྱོགས་སུ་མ་ལྷུང་ཞིང༌། །གཞན་གྱི་ཆོས་ལ་སྒྲོ་སྐུར་མི་དགོས་པར། །དག་སྣང་ངང་ནས་དགེ་སྦྱོར་
འཕེལ་བ་ཞིག །གཞུང་འདིར་ཐོས་བསམ་བྱས་པའི་ལག་རྗེས་ཡིན །བསྟན་པ་ཐམས་ཅད་འགལ་
མེད་རྟོགས་པ་དང༌། །གཞུང་ལུགས་ཐམས་ཅད་གདམས་པ་འཆར་བ་ཞིག །ཉམས་མྱོང་ཚད་མས་
གཏན་ལ་འབེབས་འདོད་ན། །ཟབ་མོའི་དོན་འདི་སྒོམ་པས་ཉམས་སུ་ལོངས། །ཡིད་འོངས་ས་འཛིན་
མཐོན་པོའི་རྩེ་མོ་ནས། །དམའ་བའི་ལྗོངས་སུ་ལྟད་མོ་ལྟ་བ་བཞིན། །གྲུབ་མཐའ་ཀུན་གྱི་གནད་
གསང་དུས་གཅིག་ཏུ། །མཐོང་བ་འདི་ཡང་ལམ་འདིའི་ཆེ་བ་ལགས། །གང་ཞིག་མཐོང་ན་སྲིད་པའི་མུན་
འཇོམས་པ། །ཐུབ་པའི་ཆོས་ཚུལ་རྟེན་འབྱུང་ཟབ་མོའི་དོན། །བསྟན་པ་འདི་ལས་ཕྱིར་རོལ་མ་གྱུར་
པའི། །གྲུབ་མཐའ་འཛིན་པ་ཀུན་ལ་གྲགས་ན་ཡང༌། །ཤིན་ཏུ་གསང་བ་ནང་གི་རྟེན་འབྲེལ་གྱི། །
ཟབ་མོའི་དོན་ནི་མན་ངག་འདི་ཉིད་ལས། །བཀའ་སྲོལ་གཞན་གྱིས་གསལ་བར་མ་མཛད་པས། །ལུགས་
འདི་གཞན་ལས་ཁྱད་པར་འཕགས་ཞེས་གསུངས། །རྒྱུ་ལས་འབྲས་བུ་ལོགས་ནས་མི་ཚོལ་ཞིང༌། །
གཞི་འབྲས་དབྱེར་མེད་རྟོགས་པའི་ཉེ་ལམ་གྱིས། །རང་བཞིན་ལྷུན་གྲུབ་སྐུ་བཞི་ངོ་སྤྲོད་པའི། །ཟབ་
མོའི་ལམ་འདི་མཚན་དོན་མཐུན་པ་ལགས། །ཐ་སྙད་ཚིག་གི་ལམ་ལ་མ་བརྟེན་པར། །ཟབ་མོ་ནང་
གི་རྟེན་འབྲེལ་བསྒོམ་པའི་མཐུས། །ཇི་སྙེད་ཤེས་བྱའི་གནས་ལ་མ་རྨོངས་པའི། །ཤེས་རབ་ཀློང་རྡོལ་
ལམ་འདིའི་ཁྱད་ཆོས་ཡིན། །གྲངས་མེད་བསྐལ་པའི་ཡུན་ལ་མི་ལྟོས་པར། །ཚེ་གཅིག་ཉིད་ལ་གདོས་
བཅས་སྒྱུ་མའི་ལུས། །འཇའ་ལུས་དྭངས་མའི་སྐུ་རུ་སྒྱུར་བྱེད་པའི། །གདམས་ངག་འདི་ནི་གསེར་
འགྱུར་རྩི་དང་འདྲ། །གདུལ་བྱའི་བློ་དང་སྐལ་བའི་རིམ་པ་བཞིན། །ཐབས་མཁས་ལམ་གྱི་བཀྲི་ཚུལ་
223

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
མང་བའི་ཕྱིར། །སྲིད་དང་ཞི་བའི་ཕུན་ཚོགས་ཀུན་སྟེར་བའི། །གཞུང་བཟང་འདི་ནི་ཡིད་བཞིན་ནོར་བུ་
བཞིན། །གཞན་ངོར་སྐྱོན་དང་བར་ཆད་ལྟར་སྣང་ཡང༌། །རང་སྣང་བདེ་བ་ཆེན་པོའི་ཡེ་ཤེས་སུ། །
མཐོང་ནས་འཁྲུལ་སྣང་གང་གིས་མི་བརྫི་བའི། །རྐྱེན་ངན་ལམ་སློང་གདམས་པ་འདི་འདྲ་མེད། །
སྐྱིད་ན་གོང་ནོན་འདོད་ཡོན་ལམ་དུ་བྱེད། །སྡུག་ན་སྐྱོ་གྲོགས་གང་སྣང་གྲོགས་སུ་འཆར། །ཉམས་
ལེན་གེགས་སེལ་གདམས་ངག་བོགས་འདོན་པའི། །གཞུང་བཟང་འདི་ནི་དགེ་བའི་བཤེས་གཉེན་ཡིན། །
འདི་དོན་ཤེས་ན་ཀུན་ལ་དག་སྣང་སྐྱེ། །ཚུལ་བཞིན་བསྒོམ་ན་སྣང་བ་ལྷ་རུ་འཆར། །མངོན་སུམ་རྟོགས་
ན་སངས་རྒྱས་དངོས་ཡིན་པས། །ལམ་བཟང་འདི་འདྲ་མཇལ་རྣམས་སྐལ་བ་བཟང༌། །ལས་འཕྲོ་
བཟང་ཞིང་མོས་གུས་མཆོག་ལྡན་པ། །སྣ་ཚོགས་ལམ་གྱི་སྤྲོས་པ་མ་བརྟེན་ཀྱང༌། །སྐད་ཅིག་ཉིད་ལ་
སངས་རྒྱས་བྱེད་པ་ཡི། །དབང་པོ་རབ་ཀྱི་ཆོས་ཀྱང་འདི་ནས་གསུངས། །དབང་ལས་སྐྱེས་པའི་ཡེ་
ཤེས་མ་ཉམས་པར། །མན་ངག་ཚུལ་བཞིའི་བསྲུང་བའི་ཐབས་མཁས་ཀྱིས། །མི་རིང་མྱུར་དུ་སངས་
རྒྱས་བྱེད་པ་ཡི། །དབང་པོ་འབྲིང་གི་ཉམས་ལེན་འདི་ན་བཞུགས། །རྣམ་ལྔའི་རྟེན་འབྲེལ་ལུས་ལ་
བསྒྲིགས་ནས་ནི། །འབད་རྩོལ་དྲག་པོས་རྒྱུན་དུ་གོམས་བྱས་པས། །ཡེ་ཤེས་སྐྱེས་ནས་གྲོལ་བར་
འགྱུར་བ་ཡི། །དབང་པོ་ཐ་མའི་ཆོས་ཀྱང་འདི་ནས་གསུངས། །གཞན་ཡང་བློ་དང་སྐལ་བའི་རིམ་པ་
བཞིན། །ཐབས་ཤེས་ཕྱོགས་སུ་ཞེན་པའི་དབྱེ་བ་ཡི། །དབང་པོ་རབ་འབྲིང་དྲུག་གི་བཀྲི་ཚུལ་སོགས།
ལམ་གྱི་ཁྲིད་ཚུལ་ཉི་ཤུ་རྩ་བརྒྱད་བཞུགས། །དེ་སླད་གང་དག་གཞུང་འདིར་དད་ན་ཡང༌། །ལམ་འདི་
ཧ་ཅང་སྤྲོས་པ་རྒྱ་ཆེ་བས། །འདི་འདྲ་ཉམས་སུ་ལེན་པ་མི་ནུས་ཞེས། །སྔངས་སྐྲག་སྐྱེ་བ་ཐུགས་རྒྱུས་
ཆུང་བའི་རྟགས། །བརྒྱུད་པ་མཆོག་འདིའི་བཀའ་སྲོལ་ལས་འོངས་པའི། །རྣལ་འབྱོར་གསང་མཐའི་
རྒྱུད་ཀྱི་མན་ངག་སོགས། །རང་གི་ཉམས་ལེན་གང་ལ་བརྩོན་ཀྱང་རུང༌། །ལམ་གྱི་སྤྱི་གཞུང་འདི་འདྲས་
ཟིན་པ་དགོས། །རྒྱལ་བ་ཀུན་གྱི་དགོངས་པ་འདི་ཡིན་ཞིང༌། །གསང་འཛིན་མཁའ་འགྲོའི་ཐུགས་
བཅུད་འདི་ལགས་མོད། །འོན་ཀྱང་སྙིགས་མའི་དུས་ཀྱི་ཤུགས་བརྟས་པའི། །བསྟན་པའི་སྣང་བྱེད་འདི་ནི་
224

གསུང་ངག་ལམ་རིམ་གྱི་སྨོན་ལམ།
ནུབ་ལ་ཉེ། །ཐེག་གསུམ་ལམ་གྱི་རྟོགས་རིགས་མ་ལུས་པ། །མཆོག་གསང་སྙིང་པོའི་ཐབས་མཁས་ལ་བརྟེན་
ནས། །རིག་ཐོག་གཅིག་ལ་ཉམས་སུ་ལེན་ནུས་པའི། །ལམ་འདི་ཀུན་མཁྱེན་སྒྲུབ་པའི་མྱུར་ལམ་
ཡིན། །འདི་འདྲ་མངོན་སུམ་རྟོགས་ན་སྨྲོས་ཅི་དགོས། །གོ་ཡུལ་ཙམ་དུ་ཉམས་སུ་མྱོང་བས་ཀྱང༌། །སྲིད་
པའི་སྣང་ཤེས་ཧྲུལ་པོར་བགྱིད་ནུས་ན། །འདི་ལ་མི་སྤྲོ་བློ་ལྡན་སུ་ཞིག་ཡོད། །འགལ་འདུ་སྡེབ་པ་རྟོག་གེའི་
བློ་གྲོས་ཀྱིས། །ཟབ་མོའི་དོན་འདི་རྟོགས་པར་མི་ནུས་པས། ། བླ་མའི་བཀའ་བཞིན་བྱིན་རླབས་
བརྒྱུད་པའི་སྲོལ། །མོས་གུས་ཁོ་ནས་ཉམས་སུ་ལེན་པར་རིགས། །མཁས་གྲུབ་བླ་མའི་ཉིན་བྱེད་
དཀྱིལ་འཁོར་རྒྱས། །དྲི་མེད་གསུང་གི་འོད་སྣང་འབུམ་གཡོ་བ། །བློ་གྲོས་པད་མོའི་གཉེན་དུ་འཐུང་ཤེས་ན།།
ཟབ་དོན་རྟོགས་པའི་པད་ཚལ་བཞད་པར་ངེས། །རྟེན་འབྲེལ་འདི་འདྲ་ཕྱི་ནས་རྙེད་དཀའ་བས། །བློ་
གྲོས་ལུས་གྲིམས་མང་ཐོས་རལ་པས་བརྗིད། །སྐལ་བཟང་སྡོམ་བརྩོན་མི་ཡི་སེང་གེ་དག །སྙན་
བརྒྱུད་གངས་རི་འཛིན་པའི་དུས་ལ་བབས། །དྲི་མེད་རིང་ལུགས་ཆོས་ཀྱི་སྣང་བ་འདི། །ཆོས་ཀྱི་དབང་
ཕྱུག་བླ་མའི་མདུན་ས་རུ། །ཉི་མའི་འོད་བཞིན་ཁྱབ་པར་བརྡལ་ན་ཡང༌། །སྐལ་ངན་འུག་པའི་ཚོགས་
ཀྱིས་རྣམ་པར་སྤངས། །ངེས་དོན་གསུང་ངག་ཡན་ལག་བརྒྱད་པའི་ཆུས། །ཆོས་འདོད་སྐོམ་པས་གདུང་
བའི་རྗེས་བསྙགས་ཀྱང༌། །སྨིག་རྒྱུའི་ཆུ་བོ་ཚོལ་བའི་ངལ་བ་ཡིས། །བློ་གསལ་འགའ་ཞིག་དུབ་པར་
མ་གྱུར་ཏམ། །བླ་མའི་ཐུགས་ཟིན་གསུང་ངག་གདམས་པའི་བཅུད། །ལེགས་པར་མྱོང་ནས་དབེན་
པའི་རི་ཁྲོད་དུ། །རྩེ་གཅིག་སྒྲུབ་ལ་བརྩོན་པའི་རྣལ་འབྱོར་པ། །སྐལ་བཟང་དེ་ལས་སྐྱིད་པ་སུ་ཞིག་
ཡོད། །དུག་ལྔ་འཁྲུགས་ཀྱང་ཡེ་ཤེས་སྐྱེ་བའི་རྒྱུ། །བདུད་དཔུང་ལྷག་ཀྱང་དངོས་གྲུབ་སྩལ་བའི་
གྲོགས། །འཁྲུལ་སྣང་ཤར་བ་ལྷ་དང་ཡེ་ཤེས་སུ། །མཐོང་བ་དེ་ཡང་དེ་ལ་རིང་མི་འགྱུར། །སྲིད་རྩ་དྲུང་
འབྱིན་དགེ་སློང་དེ་ཡིན་ཏེ། །འབྲེལ་ཚད་དོན་ལྡན་རྒྱལ་བའི་སྲས་པོའང་དེ། །བདེ་ཆེན་བདུད་རྩིའི་
ཆང་ལ་རྟག་རོལ་པའི། །རིག་པ་འཛིན་པའི་དེད་དཔོན་དངོས་ཀྱང་དེ། །མདོར་ན་ལྔ་བདོ་སྙིགས་
མའི་དུས་སུ་ཡང༌། །རྫོགས་པའི་སངས་རྒྱས་ལག་རྩེར་གཏོད་ནུས་པའི། །བསྐལ་མང་རྙེད་དཀའི་ཟབ་
225

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཆོས་རིན་པོ་ཆེའི། །ཡོན་ཏན་མཐའ་དག་སུ་ཞིག་བརྗོད་པར་ནུས། །བསྟན་པའི་བདག་པོ་བླ་ཆེན་
ཕལ་མོ་ཆེས། །སྟོབས་འབྱོར་མངའ་ཐང་སྒྲུབ་པ་རྣམ་གཡེང་གིས། །བརྒྱུད་པ་མཆོག་འདིའི་བཀའ་
སྲོལ་ལས་འོངས་པའི། །ཟབ་ཆོས་ཚོལ་ལ་ཐུགས་ལས་ཆུང་བར་མཛད། །བསྟན་ལ་གསར་དུ་ཞུགས་
པའི་བློ་གསལ་རྣམས། །ལྟོ་ཆོས་ལག་ལེན་སྒྲུབ་པའི་ལྟད་མོ་ལ། །དེ་དག་གིས་ཀྱང་བློ་མིག་ཡེངས་ནས་
ནི། །ཟབ་མོའི་ཆོས་འདི་ས་འོག་གཏེར་བཞིན་ལུས། །སྒྲུབ་བརྩོན་དམ་པའི་སྐྱེས་བུ་ཕལ་ཆེར་ཡང༌།
བཟླས་གྲངས་ཙམ་ལ་ཐུགས་རྩེ་གཏོད་པ་ལས། །ཟབ་ཆོས་འདི་འདྲ་རང་ལ་ཡོད་པ་ཡང༌། །གསན་
པ་མེད་ན་ཉམས་སུ་ཇི་ལྟར་བཞེས། །བརྒྱུད་ལྡན་བླ་མ་ཚུལ་བཞིན་མ་བརྟེན་པའི། །སྐྱེས་སྦྱངས་བློ་གྲོས་
གསལ་བའི་མཁས་པས་ཀྱང༌། །གཞུང་འདི་བཤད་ཡམ་ཙམ་དུ་གཟིགས་ནས་ནི། །སྙིང་པོའི་ཉམས་ལེན་
གཞན་དུ་ཚོལ་བར་དགོངས། །ཀྱེ་མ་འཇམ་མགོན་ས་སྐུའི་བསྟན་པ་ནི། །ལྟག་ཆུ་ཟད་པའི་རྫིང་བུའི་
ངང་ཚུལ་བཞིན། །ད་ནི་ཤིན་ཏུ་ཉམས་པར་མཐོང་ན་ཡང༌། །སྙིགས་མའི་རང་མདངས་བཅོས་སུ་ཅི་
ཞིག་ཡོད། །བཟླས་གྲངས་སོང་བས་མགྲིན་པ་སྐྱ་བ་དང༌། །ཟ་ཆོག་ཤེས་པས་ལྟོ་བ་སྐྱ་བ་དང༌། །
ཕྱོགས་འཛིན་བྱེད་པའི་ཁ་སྐྱ་ཙམ་མིན་པའི། །སྙིང་ནས་ས་སྐྱའི་བསྟན་པ་འཛིན་བཞེད་ན། །ཡིད་ཆེས་
རྒྱལ་བའི་བཀའ་དང་ཁྱད་མེད་པའི། །འཁྲུལ་ཟད་གོང་མའི་གསུང་རབ་འདི་དག་ལ། །ཐོས་བསམ་
བསྒོམ་པའི་སྒོ་ནས་འཇུག་ནུས་ན། །དལ་འབྱོར་རིན་ཆེན་རྙེད་པ་དོན་བཅས་ཡིན། །རྒྱལ་བའི་དགོངས་
་གྲུབ་པའི་དབང་ཕྱུག་གིས། །བཀྲལ་བའི་བོད་ཀྱི་གྲུབ་མཐའ་སུ་ལ་ཡང༌། །རབ་གུས་དད་པའི་
ཡིད་ཆེས་བསྐྱེད་པ་ལས། །མ་གུས་ཕྱོགས་འཛིན་བདག་གི་རྒྱུད་ལ་མེད། །འོན་ཀྱང་ཕ་རྒོད་བླ་མའི་
བཀའ་དྲིན་གྱིས། །དཔལ་ལྡན་ས་སྐྱའི་ཆོས་འདིའི་རིགས་སུ་སྐྱེས། །མེ་ཏོག་ཕོག་པའི་ལྷ་སྐལ་འདི་
ཉིད་ཡིན། །བརྒྱུད་པ་བཟང་པོའི་ཕ་ཆོས་འདི་ཉིད་ཡིན། །དེ་སླད་བརྩོན་པས་ཉམས་སུ་མ་ལོན་ཀྱང༌།
ཟབ་པའི་ཡང་རྩེ་ཆོས་ཚུལ་འདི་ཉིད་ལ། །ཡིད་ཆེས་བསྐྱེད་ནས་མི་མེད་ལུང་སྟོང་དུ། །སྤྲང་པོ་བདག་ནི་
འཆི་བ་བསྒུག་སྙིང་འདོད། །ཡང་གསང་མཁའ་འགྲོའི་ཞལ་རླངས་མ་ཡལ་བའི། །ཆོས་འདི་བསྒོམ་པས་
226

གསུང་ངག་ལམ་རིམ་གྱི་སྨོན་ལམ།
ཉམས་སུ་མ་ལོན་ཀྱང༌། །ཕས་རྒོལ་འབུམ་གྱིས་འཕྲོག་པར་མི་ནུས་པའི། །ཡིད་ཆེས་དད་པ་སྙིང་གི་
དཀྱིལ་ནས་ཡོད། །ཆོས་འདིའི་གླེགས་བམ་སྔས་སུ་བཞག་ནས་ནི། །དཔལ་མགོན་བླ་མ་ཡིད་ལ་དྲན་
བཞིན་དུ། །མི་རྟག་ལྔ་པའི་ལམ་དུ་སོང་ན་ཡང་། །འགྱོད་པ་མེད་དོ་ཆོས་མཐུན་གྲོགས་པོ་དག
བླ་མའི་དྲིན་གྱིས་ལས་ངན་བདག་འདྲ་ཡང༌། །ཆོས་འདིའི་རིགས་སུ་སྐྱེས་པ་ཁས་འཆེ་ན། །སྐལ་
བཟང་བློ་གསལ་དམ་པ་གཞན་དག་གིས། །བརྩོན་པ་མཛད་ན་སྨོས་ཀྱང་ཅི་ཞིག་འཚལ། །བླ་མ་
མཇལ་ཡང་ཚུལ་བཞིན་མ་བསྟེན་ལ། །གདམས་ངག་ཐོས་ཀྱང་ཉམས་སུ་མ་ལོན་ཞིང༌། །དབེན་པ་
བསྟེན་ཀྱང་བརྩོན་འགྲུས་མ་ནུས་པའི། །སྡིག་ལྡན་བདག་གི་སྙིང་ལ་ཅི་ཞིག་ཞུགས། །ལས་ངན་མཚོ་
ཆེན་རྡོལ་བའི་རྨོངས་པ་བདག །ལྷ་དང་བཅས་པའི་སྙིང་རྗེའི་ཡུལ་ཡིན་མོད། །ཆོས་འདིའི་བདུད་རྩི་རྣ་
བའི་བུ་ག་རུ། །སོན་པ་འདི་ཙམ་ཕྱི་མའི་ལམ་རྒྱགས་ཡིན། །ལས་ངན་ཁུར་ལྕི་གཤིས་ངན་བདག་འདྲ་
ཡང༌། །ཐུགས་བརྩེའི་ཐུགས་ཀྱིས་རྗེས་སུ་བཟུང་བ་ཡི། །དཔལ་མགོན་བླ་མའི་བཀའ་དྲིན་དྲན་པའི་
ཚེ། །མཆི་མའི་རྒྱུན་གྱིས་འདྲེན་བྱེད་བརླན་པར་བྱས། །མ་ལུས་མཁའ་ཁྱབ་འགྲོ་བ་ཡོངས་ཀྱི་མགོན། །
ཉམས་ཐག་བདག་གི་བྱང་ཆུབ་བར་གྱི་སྐྱབས། །འཇམ་མགོན་བླ་མའི་བཀའ་ལུང་ཇི་བཞིན་དུ། །
བསྔགས་པའི་ཚིག་འདི་གུས་པས་ཡིད་ཀྱིས་སྦྱར། །ཆོས་ཚུལ་འདི་ཡི་ཡོན་ཏན་མཐའ་ཀླས་པ། །ཆོས་
མེད་བདག་གི་སྤྱོད་ཡུལ་མ་ཡིན་ཀྱང༌། །ཆོས་རྗེ་བླ་མའི་གསུང་གིས་ཡུན་རིང་དུ། །བསྐྱངས་པའི་གོ་
ཡུལ་ཕྱོགས་ཙམ་བཤད་པ་ལགས། །འདི་བགྱིས་པ་ལས་བྱུང་བའི་དགེ་བ་ཡིས། །འདི་ཉིད་གོ་ཡུལ་
ཙམ་དུ་མི་འཇོག་པར། །འདི་བཞིན་རང་གི་ཉམས་སུ་བླངས་པའི་མཐུས། །འདི་དོན་རྒྱུད་ལ་འབྱོར་
བའི་རྒྱུ་རུ་བསྔོ། །ཚེ་རབས་ཀུན་ཏུ་རྒྱལ་བ་སྲས་བཅས་དང༌། །འཇམ་མགོན་བླ་མ་བརྒྱུད་པར་བཅས་
པ་ཡི། །འབངས་སུ་གྱུར་ནས་མཁའ་མཐའི་རྗེས་འགྲོ་བའི། །ལྷུན་གྲུབ་ཕྲིན་ལས་བདག་གིས་སྐྱོང་
བར་ཤོག །དགེའོ། །དགེའོ། །དགེའོ།།
227

སྡེ་སྤྲུལ་ཀུན་དགའ་རྒྱལ་མཚན་གྱིས་མཛད།
ཨཙིནཏྱཱཏབྷུཏརཱུཔཱི
GIO
ཨོཾ
Selugleg
ཏཱརེ
\ སྭཱ
ཧཱ
6 །
<<<<»སྐྱ»
ཡི་གེ་ཉི་ཤུ་རྩ་དྲུག་པ་འདི་དཔེ་ཆའི་ནང་དུ་བཞག་ན་དཔེ་ཆ་དེ་ཅི་འདྲར་
བགོམས་ཀྱང་ཉེས་པ་མི་འབྱུང་བར་འཇམ་དཔལ་རྩ་རྒྱུད་ལས་གསུངས་སོ།།
1:|:ཀྱངནནཀྱང
228

ཨ

